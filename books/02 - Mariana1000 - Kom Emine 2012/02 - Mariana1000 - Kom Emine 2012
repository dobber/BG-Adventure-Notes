[quote="Mariana1000"][b]КОМ – ЕМИНЕ 2012
СЪС САНДАЛИ И АНТИМАГАРЕШКИ ИНАТ В СТАРА ПЛАНИНА


ПРЕДГОВОР
                                                                      
                                                                     [i] „Двуцветко беше турист – първият видян
                                                                      някога на Диска. Турист, според Ринсуинд 
                                                                      означаваше „идиот”.
                                                                               „Цветът на магията” – Тери Пратчет[/b][/i]

Най-важното, което искам да кажа с този пътепис е, че всеки може да мине по Пътеката. Не е нужно да е турист, планинар, алпинист, велосипедист, пещерняк, турист или с две думи много подготвен човек. Има само един решаващ фактор за успеха – мотивацията. Така че с този пътепис се надявам да убедя хора, които имат желание да тръгнат, но си мислят че няма да се справят, че наистина всеки може да стигне до Емине. Има си и жив пример за това – аз!
А второто по-важност е, че човек трябва да се откаже единствено, когато е помислил много добре. Както има една поговорка „три пъти мери, един път режи”. По-добре човек да изгуби един ден в почивка и мислене, отколкото да съжалява после цяла година, че се е отказал. 
И така – как се стигна до това, че се озовах на връх Ком и тръгнах към морето?
Като малка идвах през ваканциите в София и задължително леля и вуйчо ме водеха на Витоша. После за дълго забравих за планината. Черни връх го качих за пръв път чак през 2000-та година. Щях да умра после от мускулната треска. След това ходех от време на време на Витоша, но все още не разбирах  хората с големите раници, да не говорим, че дори и не подозирах, че ще прихвана от същата лудост. Дори се карах на брат ми като ходеше из Рила. И така до 2005 година, когато брат ми едва ли не насила ме заведе за четири дни по маршрута Паничище – Седемте езера – Мальовица – Страшното езеро – Кобилино бранище – Рилски манастир. Беше ужасно! Първите два дни ни валя почти непрекъснато, езерата така и не ги видях заради мъглата, бях с чужди зимни обувки, които ми убиваха, раницата ми тежеше страшно, първата нощ спах на пода, храната ни свърши, прибрах се болна... с две думи изкарах си страхотно. После ходих пак на Рила, опознах малко и Пирин, Стара планина, ходих и на по-ниските планини, закупих си някаква екипировка, преживях клекинг, смрикинг, спане под звездите и даже имах наглостта да се наричам планинар. Но истината е, че съм още далече от това да съм наистина планинар – нямам никакво чувство за ориентация, не обичам да ходя без пътека и изпадам в паника в трудни ситуации. И допреди една година нямах никакви амбиции да минавам Ком – Емине...
Сигурно съм попадала на информация и преди това, но първия ми съзнателен спомен от Пътеката е от октомври 2010 година, когато ходихме до хижа Тръстеная от манастира Седемте престола. Та като се спускахме после към Лъкатник по червената маркировка, брат ми разказваше за този похад. Ама мен ме боляха краката, зяпах и снимах скалите и изобщо не го слушах. Че какво ме засягаше тази голяаааааааама глупост – минаване по цялото било на Стара планина? Все едно някой да ми обяснява как се стига до Марс :-) Единственото, което си спомням е, че най-трудното на похода е слизането при проходите, защото постоянно се губи височина. Даваше за пример как при Лъкатник трябвало да слезеш и после пак да се изкачваш. Но където го чух, там си и остана. 
И така до миналата година през ноември, когато си седях на дивана вкъщи пред телевизора и изведнъж си помислих ”Ком – Емине”. Изпитах голямо вълнение само като си помислих, че мога да го мина. Едвам изтраях до другия ден и казах на брат ми. Много ясно, че не ми повярва. Всъщност мисля, че до последно никой не вярваше, че ще тръгна, защото който е ходил с мен на планина знае, че аз съм много кекава – бързо се изморявам, изобщо не съм издръжлива, болят ме краката, не издържам на глад и мрънкам като изгубим пътеката или ходим по камъни. Ненапразно и прякорът ми е Йори, онова мрънкащото, песимистично магаренце от приказката за Мечо Пух. Как не умря брат ми от смях като му казах, че възнамерявам да мина над 700 километра не знам, аз ако бях на негово място щях да се гътна от забавление. Защото то си беше смешно, ама аз много се бях нахъсила вече и почнах да ровя из интернет и да чета разни пътеписи и всяка друга информация, която намерех. 
И тук дойде знакът от Съдбата – обади ми се моята приятелка Стани или т.нар. Пух (защото щом има Йори, някъде наблизо е и  Мечо Пух, нали?) и ми предложи същата събота и неделя да ходим на хижа Паскал с качване на върха. Кратка справка къде е това (даже не знаех, къде се намира, голям смях!), ми то било баш на Пътеката! Отидох. Качих се. Замаях се. И вече знаех, че ще бъда там отново, но вече на път към морето.
Ето ме минути след като съм взела решението, соча щастливо нейде накъм Вежен :-) Даааааа, това е Пътеката, посоката и на преден план глупав, но самонадеян турист!
 

[img]https://lh5.googleusercontent.com/-v32A9d9lwe4/ULXpPPzP4hI/AAAAAAAAAA8/vocaqx6DYYU/s640/SDC11682.JPG[/img]

Всъщност обстоятелствата тази година се оказаха повече от благоприятни. Можех да си взема отпуската накуп, колежките не ми създадоха никакви проблеми. Наскоро бях останала сама след дълга връзка и се чувствах свободна да ходя където си искам без да се съобразявам с никого. 2012 година се оказа годината на дракона по китайския календар, а аз съм родена през 1976 и също съм дракон, така че тази година прогнозите бяха, че мога да постигна всичко което съм намислила ;-) Хаахахааха, опасен дракон в Стара планина, бегайте мечки стръвници...
И така реших да тръгна, с което не знам дали изненадах брат ми и приятелите ми, но определено изненадах себе си!

[b]ПОДГОТОВКАТА
                                                                                       [i]„Винаги правя това, което не мога, 
                                                                                        за да мога да се науча да го правя”
                                                                                                                            Пабло Пикасо[/i][/b]

Подготовката ми беше епична и в крайна сметка недостатъчна :-)
Както вече казах, хич не съм издръжлива и това не можеше да се промени съществено, но все пак взех решение да ходя повече. Не си поднових картата за градски транспорт и всеки ден ходех по час и нещо. Понеже имам проблеми с коленете отслабнах няколко килограма и преди тръгването бях 58, което се оказа добре. По време на похода отслабнах още, но бързо наваксах изгубените килограми веднага щом навлязохме в селата в Източна Стара планина и в крайна сметка финиширах 57 кг. 
Най-накрая отделих време да си направя изследвания на ходилото, защото напоследък изпитвах болки дори и от един ден ходене, особено по камъни. Оказа се, че си има причина за това – паднал напречен свод на ходилото. Ортопедичните стелки решиха проблема (след два дни на Пирин преди ми течаха сълзи от болка, а сега нямаше и следа от подбиване).
Започнах да събирам всичко, което намерих в интернет, изчетох по няколко пъти пътеписите, брат ми ми даде и две книги, които също прегледах. Най-любимо занимание ми беше четенето на пътеписите, защото по принцип обичам да го правя. Опитах се да направя няколко примерни графика за похода, всичките жестоко разкритикувани от брат ми. Беше прав, аз изобщо нямах представа за пътя. Бях ходила на много малко места в Стара планина и само картите не ми стигаха да си представя маршрута. Знам, че е препоръчителнопреди това да се минат непознатите отсечки, но аз не го направих. Оправданието ми беше, че е защото и без това ще минавам оттам и да не се повтарям, но истината беше, че се страхувах да не се откажа като видя реално какво ме очаква. Имах едно кошмарно февруарско качване до Мургаш преди години, пътя между Чавдар и Мургана ми беше подбивал жестоко краката, а при първото ми качване на Ботев едва ли не го намразих... с няколко думи Стара планина ме плашеше и затова реших да я избягвам преди големия поход. Сега бих дала настоятелен съвет да се минат предварително по-трудните участъци – около Мургаш, Стъргелската мандра, Котел, Върбишки – Ришки проход... те са известни достатъчно, споменават се във всички пътеписи. Макар че както се оказа човек може да се заблуди навсякъде...
 Друга важна част от подготовката трябваше да бъде тренировката да бъда сама в планината. Това е голяма моя слабост – много съм страхлива. Страх ме е от много неща – имам фобия към насекоми и особено пеперуди, от височина също, страх ме е и от тъмното. Хич не обичам да съм сама, а за нощем направо е немислимо. Иначе нямам нищо против замръкването, мога да си вървя цяла нощ, само да има и друг човек с мен.
Така че от всички излети и походи, които направих като подготовка имаше два особено важни за мен. Едно априлско слизане от Черни връх  през Конярника съвсем сама вечерта, когато умрях от страх, но го направих. И едно зимно изкачване на Вихрен заедно с брат ми, което нямах намерение да правя, но стиснах зъби и се качих. Първото ми доказа, че мога да преодолея страха от самотата, а второто, страха от височината. А и Стефан беше придобил гадния навик като откажех да направя нещо и да ми казва „Така няма да минеш Ком Емине”. И аз се стараех да докажа, че мога... всъщност истината е, че самата мисъл за похода ме накара да направя неща, които иначе може би щях да си спестя, къде от страх, къде от мързел... 
Също така непрекъснато питах: „Това равнява ли се на един ден от Ком – Емине” и брат ми все отговаряше отрицателно. Не му вярвах. Че как качването на Синаница ще е по-лесно от доста по-ниската Стара планина? Или целодневното ходене в Рила? Да, ама после видях, че е напълно прав. Наистина беше по-лесно. 
Та в общи линии това ми беше подготовката – малко Рила и Пирин и основно преоткриване на Витоша, че е наблизо и идеална за еднодневни преходчета. 
И доста четене ;-)
Най-важното беше, че само осем месеца след като бях взела решението успях да осъществя тази своя мечта. Знам, че някои хора чакат години за да се появи възможността да тръгнат, а и не всички успяват от първия път. 
Или подготовката ми все пак е била добра, или имах късмет, или пък инатът ми е бил в повече, все пак въпреки мрънкането си Йори е магаре и като се запъне за нещо... 
Чак си завидях това лято, ако щете ми вярвайте, но още повече завиждам на тези, които ще тръгнат следващата година :-) Блазе им!

[b]ЕКИПИРОВКАТА

[i]„За екипировката - по-добре нещо
 излишно, отколкото нещо недостатъчно. 
Следствие: винаги съществува
 опасност от вземане на нещо излишно.”
туристическа мъдрост[/i][/b]

Като цяло не съм купувала кой знае какво. Считам, че за лятно ходене добрата  екипировка помага, но ако човек няма пари може да си купи и нещо по-евтино, както и дрехи втора употреба. Единственото нещо, за което не бих направила компромис са обувките и чорапите.
В случая реших, че ми трябват спален чувал и туристически обувки, защото така или иначе се нуждаех от нови. Три пъти ходих да разглеждам, докато реших окончателно какво да взема. Освен спален чувал и обувки си взех и бивак сак (палатка не мога да нося, твърде е тежка) и сандали. С това бюджета се изчерпа ;-) Реших да си ползвам старата раница, която е купувана от Илиенци, но ми беше удобна и макар, че съм я шила все още се държеше. 
Тениските ми са обикновени памучни, останалите ми дрехи са от магазин за втора употреба и от години ги влача из планините.  
Така че в крайна сметка багажа ми се сведе до:
Спален чувал Байкал 1000 
Бивак сак 
Туристически обувки Lytos
Сандали
3 тениски
2 панталона 
3 чифта чорапи 
Полар
Тънко яке
Тюл (за да се пазя нощем от насекоми)
Дневник, химикал
Челник
Въже за пране, няколко щипки
Лекарства – аспирин, аналгин, парацетамол, прах за рани, лепенки, Тера флу, бинт, Артростоп гел
Канче, лъжица, малък нож
Гребен, ластици за коса
Слънцезащитен крем – фактор 50
Шапка и кърпа за глава
Безопасни игли, игла и конци, нокторезачка, пиличка, ножичка
Една дълга връзка за обувки и малко сезал
Запалка
Компас
7-те карти
Разпечатка на най-важното от форума planina.e-psylon.net/ от темата за Ком – Емине
2 телефона + зарядно
Фотоапарат + зарядно
Сигнална свирка
2 дъждобрана за еднократна употреба
Носни кърпи, тоалетна хартия, дамски превръзки
Малка кърпа, малки сапунчета, малки шампоанчета, самобръсначка, четка и малка паста за зъби, конци за зъби
Пари и лична карта
Храна – сухи супи, инстантни спагети, шоколад, фъстъци, стафиди, кашкавал, сирене, колбас, овесени ядки, сухо мляко, сухари, едно малко пастетче (храната ми беше твърде много, ако знаех че ще имаме толкова възможности за купуване на храна в началото, щях да взема много по-малко)
Шишета за вода – едно от литър и половина и малко половин литрово шише 
Щеки (голяма грешка се оказа, че нямах навика да нося щеки и не си бях взела, но след хижа Тръстеная  ползвах тези на Пешо)

В началото раницата ми беше доста тежка, чак след Витиня успях да я оптимизирам и подредя както трябва. Така че ще го напиша и аз, въпреки че го има във всички разкази – и на успелите, и на отказалите се: не тръгвайте с тежка раница! И да, 14 килограма е много тежка раница, няма какво да се лъжем... :-)))

[b]ГРУПАТА[/b]

                                                                                                             
[i][b]  „Если друг оказался вдруг
	И не друг, и не враг, а - так,
	Если сразу не разберешь,
	Плох он или хорош,-
	Парня в горы тяни - рискни!
	Не бросай одного его,
	Пусть он в связке в одной с тобой -
	Там поймешь, кто такой.

	Если парень в горах - не ах,
	Если сразу раскис и - вниз,
	Шаг ступил на ледник и - сник,
	Оступился - и в крик,-
	Значит, рядом с тобой - чужой,
	Ты его не брани - гони:
	Вверх таких не берут, и тут
	Про таких не поют.

	Если ж он не скулил, не ныл,
	Пусть он хмур был и зол, но - шел,
	А когда ты упал со скал,
	Он стонал, но - держал,
	Если шел за тобой, как в бой,
	На вершине стоял хмельной,-
	Значит, как на себя самого,
	Положись на него.”
 Владимир Висоцки[/b][/i]

Ето това е най-големия проблем, не подготовката, не екипировката, а хората. Сама не бих могла да направя този голям поход, а желаещи се намират трудно. Всъщност желаещи винаги има, но тръгващите са малко.
Естествено най-добре беше да тръгна с брат ми, но той не можеше да си вземе толкова отпуска. Прецених, че ще ми трябват около 3 седмици. Знаех, че повечето хора го минават за две, но аз си преценявах правилно силите. Брат ми даже твърдеше, че трябва да планирам 26 дни. Излезе почти прав :-)
И така почнах да зарибявам Стефан да си вземе две седмици отпуска, да тръгне след мен и да ме настигне. Така щеше да ме придружи в Източна Стара планина, за която знаех че е най-трудна. Същевременно се надявах някои приятели да дойдат с мен в началото за една седмица и така почти нямаше да съм сама. Или ако останех сама щеше да е в Централна Стара планина, където е най-лесно. 
Направих събитие във Фейсбук, приятелите ми се присъединиха, всичко се нареждаше добре. Не изпитвах никакво притеснение, с тези хора бях ходила неведнъж на планина, а и така или иначе щяхме да организираме нещо за лятото, защо да не е Стара планина... С мен се свързаха и други хора, групата ни нарастваше. Беше прекалено хубаво за да е истина.
И малко преди похода приятелите ми се отказаха. Не става въпрос за това да се откажат да стигнат докрая, изобщо не е ставало въпрос за това. Те се отказаха изобщо да тръгнат с мен, дори и за няколко дни. Защо стана така е загадка и досега. Чух, че се били уплашили от мен, не знам дали е така и как е възможно, тогава не ги попитах, а вече няма смисъл. 
И така се наложи да тръгна с хора, някои от които познавах отскоро, с други дори не се познавах преди това. Смятам, че при това положение имах невероятен късмет, защото попаднах на хубави спътници.
Ето я и групата ни:
 
[img]https://lh6.googleusercontent.com/-T7YB74BsCH8/ULXzXi2mcoI/AAAAAAAAABo/QcndScyIqdc/s640/SDC19484.JPG[/img]

1.	Петър (на втория ред с бялата блуза) – с него се свързахме чрез форума, историята му е много интересна: минавал е Ком – Емине с организираната група, а две седмици преди нашия поход тръгнал сам, но на Тръстанея се наложило да се откаже. Писа ми съобщение, после се чухме по телефона, запознахме се на хижа Ком, когато тръгвахме. Беше ни много полезен (особено през първите дни), защото си спомняше добре маршрута.
2.	Стилиян – приятел на гаджето на една от отказалите се мои приятелки (хахахахаха), който се свърза с мен като видял, че тя се е присъдинила към събитието ми във Фейсбук-а. Известно време си писахме, после ходихме заедно на Витоша и се запознахме и на живо. Изключително приятно момче и още от самото начало ми направи впечатление отношението му към планината. Даваше ми кураж при подготовката. Чрез него се запознах и с други двама желаещи да тръгнат – Благо и Сашо.
3.	Благо – става за компания на маса, но в планината сме абсолютно несъвместими. В планината е индивидуалист, преди похода ходихме с него на Рила и въпреки, че бяхме тръгнали за х. Иван Вазов, накрая той се озова в х. Мальовица. След тази случка малко се притеснявах, че ще е в групата.
4.	Сашо (който бойно се заканва с юмрук, сигурно на трудностите по пътя) – оказа се много добър събеседник,  ставаше и да поговориш с него, и да поспориш, а много пъти съм се смяла от сърце на смешките му. Освен това си правехме компания като изоставащи фотографи, само дето той наистина правеше снимки, а аз просто щраках ;-)
5.	Петър (със синята блуза на първия ред до мен) – той щеше да дойде с нас само до някъде, защото нямаше отпуска. Запознахме се на едно зимно ходене до х. Физкултурник при страшен вятър. Радвах се, че тръгва с нас.
6.	Дидо (от другата ми страна) – и с него се свързахме чрез събитието във Фейсбук, просто ми писа и се уговорихме да се видим на последната среща няколко дни преди тръгването. Най-младия участник, но може би най-сърцатия.
7.	Моя милост – Яница :-)
Не успях и да си осигуря посрещане на някой проход или хижа т. е. Нямах „ятаци”, но знаех, че в случай на нужда мога да разчитам на Дани, който ме закара до хижа Ком, както и дойде да ме вземе от морето. Също така по което и време да му се обадех по време на похода изчиташе пътеписите и ми даваше нужните сведения, например къде има вода по пътя...
С брат ми също се чувах всяка вечер, когато имахме обхват, а той умее да омаловажава проблемите както никой друг.
И за мое учудване получих неочаквана подкрепа от човека, който беше най-много против тръгването ми – Цецо ми се обаждаше в момента, в който си включех телефона и не само ме нахъсваше да не се отказвам, а следеше прогнозата за времето и ме осведомяваше.
Зарекох се да не организирам вече походи и екскурзии. Мисля, че постъпих правилно.
И че тръгнах дори при тези обстоятелства пак беше правилно.
Пашата обича смелите...

УСЛОВИЯТА

Уговорките, които направих със самата себе си преди тръгване бяха следните:
Не минавам Е3, а тръгвам от Ком и стигам до Емине, което означаваше, че мога да се отклонявам от 7-те карти. Предварително бях решила, че ако се наложи ще подсичам върхове.
В никакъв случай нямаше да се качвам на каквото и да било превозно средство – кола, камион, автобус, каруца, лифт и т.н. Трябваше да използвам единствено краката си. 
По възможност не трябваше да излизам от границите на Стара планина. Не държах да вървя само по билото, но не исках да напускам планината.

Това бяха трите условия за моя поход, към които се придържах. Не изкачих Мургаш, за което изобщо не съжалявам и връх Разбойна, за което малко съжалявам, но пък издържах на изкушението да си спестя дългото слизане към Витиня и минах през падналата гора след г.с. Елешница. 
Съвестта ми е чиста :-)[/quote]

[quote="Mariana1000"][b]Ден първи (14.07.2012 год., събота)
Форест Гъмп, Снежанка, барабар Петко с мъжете... или барабар мъжете с Йори ;-) 
Къде е началото? Кой трябва да пере чорапи? Студена ли е река Пробойница?

[i]„Хубаво е човек да има крайна
 цел, към която да върви, но
 важното в крайна сметка си
 остава пътуването.”
Урсула Ле Гуин[/i][/b]

(Заглавията за отделните дни вземам направо от дневника ми, така както съм ги написала тогава. В началото мислех направо да препиша дневника и това да представлява пътеписа ми и така и започнах да го водя, но после емоциите започнаха да надделяват и едва ли ще е удачно. Все пак той ще бъде неоценим помощник при писането и изобщо не съжалявам, че крадях от времето за сън и почивка заради него.)

Бяхме се разбрали тръгването да е в 8 часа от метростанция Обеля. Както винаги се събрахме със закъснение. Беше ми страшно притеснено, предната вечер до късно си бях подреждала раницата, спах лошо, а сутринта станах рано да донатъпча храната и каквото бях забравила да сложа. Раницата ми беше ужасно тежка, въпреки няколко часовото отбиране на багажа.. Утешавах се, че тежеста идва от храната, което си беше така, и след няколко похапвания ще олекне, което не се оказа вярно.
Събрахме се две коли народ – шестима участника и двама шофьори – Дани и някакъв приятел на Пешо. Другия Пешо щеше да ни чака направо на х. Ком, защото идваше от Монтана. Разбрахме се откъде ще минем, а аз предложих да си оставим раниците на хижа Петрохан за да не ги мъкнем до върха. Естесвено идеята веднага се възприе.
До прохода Петрохан стигнахме почти без проблеми, на няколко пъти се губихме от поглед, но с помощта на телефоните се събирахме отново. Пътя до хижата е отвратителен и съм благодарна на шофьорите, които все пак ни откараха дотам, а не ни изхвърлиха заедно с раниците ;-) 
Спряхме отново в Берковица, където си купих нови батерии за челника. Обиколихме центъра на Берковица, да не го хващат уроки ;-). Можеше да има някоя табелка, но с любезното упътване на берковчани все пак излязохме на правилния път към хижа Ком. Сигурно няма табели, за да могат туристите и местните хора да общуват :-). Стигнахме до новата  х. Ком около 11 и половина, доста късно, но все още имахме половин ден на разположение да отхвърлим част от пътя до х. Пробойница, какъвто беше плана.

[img]https://lh4.googleusercontent.com/-FsweNxDMAyo/ULXwLEwu_yI/AAAAAAAAABQ/kfEF7OJ7uv0/s640/SDC19477.JPG[/img]

На х. Ком имаше мотосъбор, което обясни потока от мотористи по пътя. Веднага ни поискаха по 6 лева за вход, така че шофьорите набързо обърнаха ком София, а ние се насочихме към хижата да се запасим с вода, да намерим Петър (с който се бях чула по телефона още като бяхме в Берковица и знаех, че вече ни чака) и да тръгнем към върха.
Запознахме се на живо и с Пешо, помотахме се малко пред хижата и тръгнахме към върха. Бях идвала и преди и пътя ми беше познат, знаех че не беше далече, а без раница се вървеше леко. Предишния път имаше малини и боровинки и се пооблизах минавайки през местата, където си бях похапвала сладко. Излязохме на открито, откриха се познатите гледки към Берковица... Малък Ком... Ком... Следва финалното изкачване и в един часа сме на върха :-)
Там е ясно – обичайните снимки, избиране на камъчета, малко суетене. На пръв поглед си е като обикновено изкачване на връх, все едно ще слезем и след няколко часа ще бъдем отново в София. За мен е леко нереално – нито ми е радостно, нито тъжно, нито еуфорично, по-скоро съм леко ошашавена от  собствената си смелост... или глупост :-). Може би ако бях с по-близки хора щях да бъда и по-емоционална.
Ето и още една обща снимка:

[img]https://lh6.googleusercontent.com/-AsVLUYGNugc/ULXziCfsm9I/AAAAAAAAABw/FizynBbgl7I/s640/SDC19485.JPG[/img]

И да не нарушаваме традициите – всички се снимаме до паметника:

[img]https://lh6.googleusercontent.com/-kBH6dm9Cx3E/ULX0qDU0haI/AAAAAAAAACQ/gqzWhYQEeFk/s640/SDC19487.JPG[/img]

И със Стилиян, моя съорганизатор, ние с него успяхме да съберем на Ком група от 7 човека, което  и досега считам за голямо постижение. Ако аз бях по-умна, а той по-опитен щяхме и до Емине да стигнем всички, но за това по-късно.

[img]https://lh5.googleusercontent.com/-0qyvPgY7uzk/ULX05sMBUMI/AAAAAAAAACY/B_pMMox72l4/s512/SDC19491.JPG[/img]

Взех си цели пет камъчета, за всеки случай. Сложих ги на първо време в джоба си, като реших по-късно да ги преместя на по-сигурно място. Не исках да ги изгубя, защото ритуала с хвърлянето в морето много ми харесваше и без него удоволствието нямаше да бъде пълно. Изобщо не исках и да си мисля, че камъчетата може и да не стигнат до морето.
Помотахме се на върха, насладихме се на момента, но трябваше и да тръгваме. Бързо го оставихме зад себе си, всеизвестно е че слизането без раница не е като качването с тежка раница ;-)

[img]https://lh6.googleusercontent.com/-OqVMxNioV4U/ULX1LxTRqkI/AAAAAAAAACg/dm_GXs3mQ0A/s640/SDC19493.JPG[/img]

Много е красиво, нали?

[img]https://lh5.googleusercontent.com/-AvI8T5M3WnE/ULX1Yy_8xhI/AAAAAAAAACo/NrxTv7xt1N4/s640/SDC19495.JPG[/img]

Направих си и една самоснимка, това ми е любимо и колкото и грозно да излизам на тях, пак си ги харесвам... пък и магаре застанало – магаре излезнало ;-)))

[img]https://lh6.googleusercontent.com/-dlSXKvUMipE/ULX1i5zFuaI/AAAAAAAAACw/9AMl_xKaiIE/s640/SDC19497.JPG[/img]

И поредната хубава гледка...

[img]https://lh6.googleusercontent.com/-LC6QBenX4lc/ULX144PBOPI/AAAAAAAAAC4/ecAHFk-w6zM/s640/SDC19499.JPG[/img]

Отбихме се и се до ей тази чешма със студена вода вдясно от пътя:

[img]https://lh4.googleusercontent.com/-RWDoAWhGbNE/ULX2BRlhzAI/AAAAAAAAADA/HN8kX-0EVh0/s640/SDC19502.JPG[/img]

За съжаление започнахме да се разминаваме с мотористи, а е ясно когато на прашен път моторист срещне турист – туристът гълта прах, а мотористът ясно какво отнася (разбира се не на висок глас, особено когато са такава бройка ;-)
До прохода нямахме проблем с ориентирането, защото Пешо беше минавал преди две седмици и знаеше пътя. Не си спомням дали използвахме GPS-а на Стилиян. И все пак си мисля, че като за начало на толкова важен маршрут маркировката в гората трябва да е по-добра. Знам че се очаква скоро всички да бъдат с GPS-и и маркировката да остане в миналото, но дали ще стане толкова скоро, колкото на някои им се иска? И дали ще ни бъде по-приятно? Дали един малък правоъгълник боя върху кората на дървото наистина загрозява пейзажа?
Наскоро водихме един такъв спор със Стефан и моята теза беше, че до 10 години всички ще имаме GPS-и и маркоровката ще бъде излишна. Да, ама той изглежда е успял да ме разубеди, защото сега като се замисля по въпроса не ми се вярва да стане точно така. А и харесвам ходенето по маркировка. 

 На Петрохан бяхме в четири часа.


[img]https://lh3.googleusercontent.com/-88SmsNbmQmw/ULX2KCC1HNI/AAAAAAAAADI/m5wQr8HE0u4/s640/SDC19506.JPG[/img]

Част от групата остана в заведението  да пие бира, а ние с Пешо се качихме до х. Петрохан, водейки един доста приятен разговор, той наскоро беше ходил във Франция и ми разказа за пътуването си.
В хижата хапнахме малко, но раницата ми изобщо не олекна. Малко пренареждане на багажа...

[img]https://lh5.googleusercontent.com/-inKrhmthRIY/ULX2VULuO-I/AAAAAAAAADs/en5GgLyovHI/s640/SDC19507.JPG[/img]

[img]https://lh4.googleusercontent.com/-ifRwMnUGtAI/ULX2WJw-JaI/AAAAAAAAADY/rSpnKdabtGY/s640/SDC19508.JPG[/img]

...почивка...

[img]https://lh5.googleusercontent.com/-hPVH7jsS5q4/ULX2XBIfzUI/AAAAAAAAADc/QnyOqf0ceLY/s640/SDC19509.JPG[/img]

...самоснимане...

[img]https://lh5.googleusercontent.com/-TFQ4cajreyA/ULX2YA0jzYI/AAAAAAAAADk/tnHmfz41xPU/s640/SDC19510.JPG[/img]

...и тръгване чак в пет и половина. Идеята беше да стигнем до място, където има вода и там да нощуваме.
В този пътепис няма да има подробни описания на маршрута, тях и без това ги има на гърба на картите, в другите пътеписи и форумите. А и както казах, не ме бива в ориентацията. Описването на пътя ще бъде плачевно, предварително си го казвам.
След хижа Петрохан първо се минава през гора и после се изкачват няколко височини. Красиво, но изморително. Горе на билото гледката е страхотна, идва ти да литнеш, но няма как, раницата е сигурна котва. От време на време поглеждах към отдалечаващия се Ком. Горе седнахме да починем за кратко, явно вълненията и тежките раници дойдоха в повече на всички. 
След това има стръмно слизане, последвано от гъста гора с паднали клони, в която беше страшно задушно. Изобщо целия ден се ля пот от мен, но най-голямото потолеене беше в онова горско спускане. 
Въпреки всичко бяхме в чудесно настроение. Паснахме си като чувство за хумор, а Дидо се оказа безценна находка, въпреки малкото си години. Оказа се открито и умно момче, имаше не само чувство за хумор, но и чувство за самоирония, нито веднъж не се обиди на майтапите ни. Единственото притеснително нещо бяха проблемите му с коленете и това, че раницата му беше ужасно тежка.
Ето няколко снимки по пътя, през този ден мисля че направих повече снимки, отколкото през останалите... 

[img]https://lh6.googleusercontent.com/-NXEx9f32gow/ULX3hj1--jI/AAAAAAAAAD0/0a68HQ-xVdw/s640/SDC19516.JPG[/img]

[img]https://lh4.googleusercontent.com/-95xyuRyciPE/ULX3imAAeOI/AAAAAAAAAD8/11ylW2ELQsk/s640/SDC19518.JPG[/img]

Пореден поглед към отдалечаващия са връх Ком:

[img]https://lh6.googleusercontent.com/-Zmo6w46x1kI/ULX3rDKQXrI/AAAAAAAAAEE/tufxxrm0hzE/s640/SDC19519.JPG[/img]

[img]https://lh5.googleusercontent.com/-wVQrqfuOuIs/ULX31cGWZ3I/AAAAAAAAAEM/ax-sRTROe_Y/s640/SDC19520.JPG[/img]

[img]https://lh6.googleusercontent.com/-gzMdhKKzh_Y/ULX32V9LD1I/AAAAAAAAAEU/qK9U6Z8tw2A/s640/SDC19521.JPG[/img]

[img]https://lh6.googleusercontent.com/-rhlYpHg2wnw/ULX38om2_XI/AAAAAAAAAEc/uD3WdetW0Mc/s640/SDC19529.JPG[/img]

[img]https://lh5.googleusercontent.com/-cx2Feigk0x4/ULX4CYlGFjI/AAAAAAAAAEk/u5cjZk9UEkk/s640/SDC19530.JPG[/img]

След като влязохме в гората започна да се сдрачава и когато наближихме река Пробойница се наложи да включим челниците. При вида на водата на Стилиян му хрумнаха някои много лоши идеи, че жената в групата трябва да пере чорапите и даже се опита да ме убеди с песента: „Вода студена снощи пих и капка не остана, чорапите ми щом изпра, ръчичката на Яна.” Хахахахаха, много се смях. Вярно е, че вече считам феминизъм и еманципация за мръсни думи и в никакъв случай не бих искала да съм равна на мъжете, но в случая по-скоро бих се зарадвала някой еманципиран мъж да изпере моите чорапи ;-) Ми да, аз съм една, а те са шест, всеки по един чифт чорапи и половината поход минал  ;-)
Намерихме си равно място отстрани на пътя и решихме да спим там. 

[img]https://lh3.googleusercontent.com/-iwrxgMYJM30/ULX4KvLnVXI/AAAAAAAAAEs/QczKihKRS9U/s640/SDC19532.JPG[/img]

Знаехме че не сме далече от хижата, но на мен не ми се вървеше повече в тъмното. Бях ужасно изморена. Дълга работна седмица, недоспиване последната нощ, дълго пътуване до хижа Ком, прехода за деня също ми се стори продължителен... Най-големия кеф беше когато си събух обувките. Последва къпане в река Пробойница, което беше по-приятно отколкото си мислех. Водата не ми се видя студена, може би защото ми подейства освежаващо след гадното спускане в задушната гора. Тук обаче изгубих едното си камъче, бях забравила да ги извадя от джоба на панталона и при събуването част от вещите ми се изсипаха в реката. За щастие оставаха ми още 4 камъчета, така че всичко беше наред. Преместих ги грижливо обвити в пликче на сигурно място в раницита и до края на похода бяха в безопастност :-)
Хапнах малко, намазах се с Артростоп, който не знаех дали ще ми подейства, но ми го бяха дали на Обиколката на Витоша и реших да го използвам и да не харча пари за друго мазило. Винаги съм имала проблеми с колената, но на този поход единствено те не ме заболяха. Между другото после започнах да мажа с него всички части на тялото, които ме боляха и помагаше:-)
Разпънах спалния чувал и бивак сака, макар че бивак сака беше излишен, но го бях пробвала само веднъж, а и си мислех че като сме така близо до реката на сутринта може да има роса и да ми овлажни спалния чувал. Бях си купила и едно парче тюл за да си предпазвам лицето от насекомите, увих си главата с него, оказа се идеално решение.
С което първият ден приключи. 

[b]... следва продължение...[/b][/quote]

[quote="Mariana1000"][b]Ден втори (15.07.2012 год., неделя)

Х. Пробойница – кафе, овесени ядки със сирене, пране и най-хубавото – отърваване от раниците до с. Лакатник. 
За колко време се пържат картофите? Още две събития по пътя ни – като сме безделници, да не сме без празници.

[i]ЕКЪТ НА ЛАКАТНИШКИТЕ КАНАРИ

Et une voix sortit de l’ombre et dit: Non! 
V. Hugo
 
Отзивчивий гранит беседва с мен.
Веднъж викнах - в един горчиви час:
"Аз сам съм пак! Се сам! Скали, кат вас,
в пустиня съм!... Ох, туй усамотенье
до края ли ще ме дружи - всегда?"
    Скалата рече: - Да!
 
"Познах живота аз... Душа усърна
на грижи, скръб, измами в вечен плян.
Мечта подир мечта и блян по блян
разсяха се... О, няма пак да зърна
на младостта си светлите дене!"
    Скалата рече: - Не!
 
"Аз висоти стигнах - и в бури влезнах,
аз славата вкусих - и злъчка пих,
от гневний зъб на завистта патих,
из боя горд, но с рани зли излезнах -
злокобна мойта е била звезда!"
    Скалата рече: - Да!
 
"Аз работих и сях, пях с вяра жежка
във чест, в добро, във правда, но съзрях
море злини, срамът на трон видях.
О, камък, дай ми твоята мъртвешка
коравост - да не чувствувам поне!"
    Скалата рече: - Не!
 
Кога умра - туй сърце ще немее!
Тогаз дано друг песник вдъхновен,
на нов век син, и по-честит от мен,
триумфа на Доброто да възпее
и края на неправди и вражди!
 
Гранит, мълчиш! Защо не казваш: Да?
 
ИВАН ВАЗОВ, Станция Лакатник[/i][/b]

Мисля, че се събудихме около шест и половина. Не успях да спя добре тази нощ – всеки шум ме стряскаше, но по-вероятно е да съм спала леко от нерви. Все пак се чувствах отпочинала, да не говорим, че не бяхме вървели много предишния ден. 
Като за първа сутрин не бяхме особено бързи с оправянето на багажа, още повече, че имаше и разпънати палатки. Много мразя да прибирам палатка сутрин, особено ако се е намокрила от дъжд или роса, брррр, голяма гадост е. Аз бързо смотах в раницата спалния чувал и бивак сака и бях готова. Ето ги другите и на преден план оправената ми вече раница. Ставам за войник – раз, два и готово! ;-)

[img]https://lh3.googleusercontent.com/-Wjrt37ncpaQ/ULi2bqBUszI/AAAAAAAAAGw/r9gvXfGHptM/s640/SDC19534.JPG[/img]

Тръгнахме чак в 7:20. Оказа се, че сме спали доста близо до х. Пробойница и бързо стигнахме до нея, за по-малко от час. Хижаря Наско ни предложи кафе и топла вода, с която със Сашо си направихме овесени ядки, в моите сложих и сирене, малко сухо мляко и станаха страхотни. Пешо се уреди с леген и се изпра. Почувствахме се като у дома си и хич не ни се тръгваше ;-) За наш голям късмет хижаря ни каза, че може да закара раниците ни до с. Лакатник, което се прие от групата с абсолютно мнозинство. Има си хас да не беше така! Излезе ни по 7 лева на човек, видя ми се ниска цена, защото си спомнях шосето от гарата нагоре, а изглежда днес щеше да бъде по-горещо и от предишния ден. С раницата щеше да е убийствено. Пък и карането на багажа не противоречеше на трите ми правила – аз не трябваше да се возя, но багажа ми можеше. Той нямаше съвест и нищо нямаше да го гризе после ;-).
Трябваше да решим кой от нас ще отиде с колата до селото за да пази раниците докато отидем до там. Аз веднага отказах, защото това щеше да ми опорочи похода едва ли не още преди да е започнал. Бях се отказала да ходя с организираната група на БФТ, където щеше да ми е много по-лесно (ходене с лека раница и винаги да има какво да ям – това е за мен туристическия рай), точно защото бях чела че ги транспортират през трудните участъци и когато се развали времето. Знам, че беше егоистично от моя страна, но исках да вървя пеша. След кратко съвещаване Сашо се пожертва да пази ранците, докато ние изпитваме удоволствието от 16 км. чакълест път и 7 км. асфалтов. 
Натоварихме раниците и Сашо и се сбогувахме се със симпатичното бяло планинарче Сандра. 

[img]https://lh5.googleusercontent.com/-hyc51Kn3u2Y/ULjDYc5ffxI/AAAAAAAAAHA/EKEYkVtLwcQ/s640/SDC19536.JPG[/img]

Без раници пътя надолу ми се видя лек. Предполагам и на останалите...

[img]https://lh4.googleusercontent.com/-JL2L7wgiPY0/ULjDinDZXwI/AAAAAAAAAHI/IJ97izdy4KA/s640/SDC19538.JPG[/img]

Имаше и сянка:

[img]https://lh6.googleusercontent.com/-6b8QMWXav20/ULjDofmcGUI/AAAAAAAAAHQ/YhPpN0RT0LE/s640/SDC19537.JPG[/img]

Както и прясна вода и раздумка с един от собствениците на къщички, които подминавахме.

[img]https://lh5.googleusercontent.com/-RZOaNkRxS3I/ULjDr_HFlEI/AAAAAAAAAHY/Yn5nR7UNQJs/s640/SDC19539.JPG[/img]

По отсрещните склонове бяха накацали къщички, може би кошари. Чудех се дали са обитаеми и как ли живеят хората в тази пустош. Дали още отглеждат животни? 

[img]https://lh6.googleusercontent.com/-2u7nssLxjZ0/ULjDwKR5MHI/AAAAAAAAAHg/cxjl6wn6RfA/s640/SDC19540.JPG[/img]

Хижаря ни беше разказал за някакви стада близо над хижата, пазени от глутница свирепи кучета, които дори него са нападали.. Така че докато слизахме надолу се разговорихме за срещи с кучета и как можем да се предпазим. Преди тръгването бях търсила пиратки, но не успях да намеря. Оказа се, че Пешо носи и пробва една от тях да видим как гърми. Сигурно щеше да има ефект. Поне софийските кучета много се плашат от пиратките около Коледа и Нова година.
На няколко места пътеката сечеше пътя, но беше доста обрасла с храсталаци, така че през по-голямата част от времето си карахме по пътя.
Може да се играе играта: открии табелката на снимката ;-)

[img]https://lh4.googleusercontent.com/-jZdzhmdGUBM/ULjD1PGfnqI/AAAAAAAAAHo/c_wc2sG-BDM/s640/SDC19542.JPG[/img]

Стигаме и до цивилизацията, не знам какво е това, пазачът не се реши да излезе в жегата и не успяхме да го попитаме.

[img]https://lh6.googleusercontent.com/-1SLt5pk52wk/ULjD6dX0dEI/AAAAAAAAAHw/ZoXiTN0fHJ0/s640/SDC19544.JPG[/img]

А после стигаме и до друг вид цивилизация, но тази е от хубавите – заведение с басейн, цветя и сенчица. По-малко от два дни сме в планината, а това място ми се вижда странно и не на място в картинката. Явно по време на този поход времето ще тече различно. Или пък нагласата е друга, когато предварително си се прежалил, че три седмици ще оцеляваш?  ;-)

[img]https://lh6.googleusercontent.com/-r1jQwLPw9mA/ULjD_LYRejI/AAAAAAAAAH4/AnMEa2YpCV0/s640/SDC19545.JPG[/img]

Решихме че и без това плана за днес е да стигнем само до х. Тръстеная, така че имаме време за почивка. Взех си фанта, а имах и една вафла за из път. Другите си поръчаха пържени картофи и бира и... зачакахме да насадят картофите ;-).  Отвисяхме си, но нямах нищо против, бях си събула дискретно обувките под масата още със сядането, пиивах си фанта и хич не ми се тръгваше. Единственото ни притеснение беше, че какъвто си е убавец Сашо, може да ни го откраднат лакатнишките моми, още повече като го видят с този голям чеиз :-).  
Оказа се, че тока е спирал, затова и толкова чакахме, но истината е също, че хората не си даваха много зор, все пак бяхме близо до  границата на родната Северозападнала България :-). 
По пътя видяхме и вирче, в което блажено се плацикаха хора. Черна завист ме обзе и то сред тази хубава природа, която в Дядо Вазов е предизвиквала най-чисти и благородни чувства. Хахахаха, можех да пропиша и аз стихове като него, но вместо Лакатнишките скали, щях да възпея Лакатнишките води ;-)
Малко след вира срещнахме наши приятели – точно хората, чрез които се запознах със Стилиян. Стана ми малко странно, че не ни звъннаха, въпреки че Адриана знаеше, че ще бъдем там, защото щеше да идва с нас и познаваше плана, а да не говорим, че в сряда на последната среща аз самата ги убеждавах да ме придружат поне до Лакатник. Каква случайност, че ги срещнахме, но понякога си мисля, че в този живот понякога не става въпрос просто за съвпадения. А на Пътеката – по-малко отколкото другаде. Този поход промени много неща в мен, в отношенията ми с хората, в разбирането ми за света... В някои случаи ходенето в планината си е просто ходене, а в други случаи... за всеки е различно :-). 
В 2 без 20 видяхме Искъра и красивите Лакатнишки скали, на които още не съм се качвала, въпреки че съм минавала през Лакатник стотици пъти с влака.

[img]https://lh4.googleusercontent.com/-pWzX806NOcA/ULjEJ4ScdTI/AAAAAAAAAIA/3RN0DMvNT9k/s640/SDC19549.JPG[/img]

Ето го и емблематичния за Ком – Еминейците мост над Искъра:

[img]https://lh3.googleusercontent.com/-krjZ1XEspUc/ULjERYM9liI/AAAAAAAAAII/5dt1bSJca1k/s640/SDC19551.JPG[/img]

Дали има някой, който да не си е направил снимка на него? Мисля че не :-). 
След по-малко от 10 минути стигнахме и до гарата. 

[img]https://lh4.googleusercontent.com/-QMGRTQ-es74/ULjEWY_CDuI/AAAAAAAAAIQ/drg46Fih6mE/s640/SDC19554.JPG[/img]

Стигнахме ли до първото изкушение пред пътешественика? Наистина – опнали се ония ми ти релси в двете посоки – кеф ти накъм София, кеф ти накъм Червен бряг... на един билет разстояние. Но още не ми беше дошло времето да се лакомя за прибиране. Беше минал само един ден, нямах травми (е, това не трябваше да го мисля, защото ме чу дяволът!) и нищо не ми пречеше да продължа. Така че без никакво колебание минахме Рубикон.... така де, пресякохме релсите... :-)

[img]https://lh6.googleusercontent.com/-Jmopjeh0DL4/ULjEaxcyRsI/AAAAAAAAAIY/El4O1y9hMX4/s640/SDC19555.JPG[/img]

Абе нема да се отдаваме на изкушението. Оскар Уайлд да си гледа работата! ;-)

[img]https://lh4.googleusercontent.com/-2CPKD3XgKeg/ULjEiXCu_gI/AAAAAAAAAIg/JGRgJbmWzJ8/s640/SDC19557.JPG[/img]

Отворен магазин в Лакатник няма в неделя, Пешо потърси, но нямаше. Аз и не го очаквах, все пак това даже не е село, а гара... ;-)
Спомнях си откъде дойдохме преди две години, като слизахме към гарата, но Пешо твърдеше, че преди две седмици е минал от друго място и тръгнахме оттам. Беше все едно, при всички положения щяхме да излезем на шосето за селото, дори и да не улучим веднага маркировката. Така и стана...

[img]https://lh4.googleusercontent.com/-NHjLoxbqh5A/ULjErfuKbEI/AAAAAAAAAIo/BiZ4JNDgbhs/s640/SDC19558.JPG[/img]

Междувременно жегата беше ужасяваща. На едно място направо се излегнах в канавката в търсене на хладинка. Представям си какво ли щеше да бъде, ако и раницата ми беше на гърба. 

[img]https://lh6.googleusercontent.com/-jMGwoywm-8U/ULjEvSZwmZI/AAAAAAAAAIw/K6laTs7i2ng/s640/SDC19559.JPG[/img]

Не би трябвало да се оплаквам, защото и най-голямата жега е за предпочитане пред лошото време в Стара планина. Всъщност имахме невероятен късмет, през целия поход имахме само едно разваляне и само веднъж ме валя дъжд. Наляхме си вода от една къща, а по пътя срещнахме други туристи, които ни осведомиха, че в селото има събор, а над хижата – музикален фестивал. Даааааа, навсякъде ни посрещаха с всенародни тържества :-). Притесненията вече се промениха – представихме си как Сашо разпродава екипировката ни за да си купи кебапчета и бира на събора ;-). Което не изключваше и варианта с лакатнишките моми, даже шансовете му се увеличаваха, хахахаха...
Стигнахме и до спирка „Последна грижа”, очевидно наречена така , защото е до гробищата. 

[img]https://lh5.googleusercontent.com/-ISETbL2IdHM/ULjEzSFTXrI/AAAAAAAAAI4/bUmmfJZpu-4/s640/SDC19560.JPG[/img]

Нищо зловещо обаче, такъв е животът. Сетих се за фразата "Vulnerant omnes, ultima necat" - "Всички (часове) раняват, последният убива.", който е издълбана на някои часовници на катедрали... От много неща се страхувам, но от гробища – не. Умрелите няма как да ми навредят, виж напоследък доста се страхувам от живите...  
Селото е още в далечината, но табелата е налице, пристигнахме :-) 

[img]https://lh4.googleusercontent.com/-kqHiV7kJ0dw/ULjE94C0g-I/AAAAAAAAAJE/0eKixagCviI/s640/SDC19561.JPG[/img]

Стигаме и до центъра, събора е свършил и освен мирис на кебапчета не е останало почти нищо. Сашо обаче стоически ни чака, разположил се е заедно с целия катун... т.е. раници на сянка пред ето тази сграда отсреща, която май играе ролята на магазин.

[img]https://lh5.googleusercontent.com/-Q19DFLG5kAY/ULjE-mPKcWI/AAAAAAAAAJI/KfKPUwdnq64/s640/SDC19562.JPG[/img]

Починахме и ние на сянка, поогледахме пораженията по краката (за щастие не съм предразположена към мазоли и пришки), който искаше похапна и си наля вода от чешмата на площада. Но вече беше станало три и половина и колкото и да беше близо хижата трябваше да тръгваме. Нарамихме пак къщичките си на гръб и запълзяхме нагоре. Поне аз се чувствах като пълзяща, мокра, солена твар :-).

[img]https://lh3.googleusercontent.com/-94f0F9EnYQ4/ULjE_wLrPBI/AAAAAAAAAJU/yyDBlozJNQk/s640/SDC19563.JPG[/img]

Скоро излязохме от селото и спиряхме да изчакаме Сашо, на когото очевидно не му се тръгва оттук :-)

[img]https://lh3.googleusercontent.com/-lZFJE9T3Xgg/ULjFA7kPimI/AAAAAAAAAJY/GPKzbDfj97s/s640/SDC19565.JPG[/img]

Спомнях си горе-долу пътя  до хижата, така че бях спокойна, не беше много. Лошото беше, че в този момент усетих болка в сухожилието на левия крак, но не беше силна и не обърнах никакво внимание, а трябваше :-(.
Около шест часа пристигнахме в хижата.

[img]https://lh6.googleusercontent.com/-v1fH0A293lE/ULjFB0Qm-mI/AAAAAAAAAJk/wyCBRUKVhmc/s640/SDC19566.JPG[/img]

[img]https://lh3.googleusercontent.com/-FqT23qV-o20/ULjFDOuierI/AAAAAAAAAJo/sPs9fi6Ik44/s640/SDC19567.JPG[/img]

Настанихме се, макар и бавничко. Ето това не ми харесва в някои хижи, че когато отидеш те карат да чакаш дори стаите да са свободни. Едва ли хижарите си мислят, че е голям кеф както си потен да седиш отвън или в трапезарията и да не можеш да се преоблечеш. Виждала съм това дори на места, където след това са ни обслужвали безупречно, значи не е от лошотия, а от незнание ли е, от безхаберие ли, не мога да си обясня. 
Настанихме се все пак, предупредиха ни, че заради сушата има недостиг на  вода, да не се увличаме в банята. Все пак успях да се изкъпя и да изпера дрехите, с които бях двата дни. Имаше простор, щипки и вятър, така че сигурно до другата сутрин щяха да изсъхнат, макар че си бях приготвила една връзка за импровизиран простор върху раницата.
Вечерта седнахме да похапнем и да направим разбор на изминатия път и планове за следващите дни. Имаше доста неща за ядене и пиене, включително и прословутото малиново вино. Аз си бях мечтала за таратор по време на бъхтането по нагорещения асфалт, така че това си взех. Иначе всичко изглеждаше апетитно. За щастие през целия ден не бяхме оставали без вода и не се бяхме обезводнили – чешми има по целия път от Пробойница до тук.
Естествено както във всяка (почти) мъжка компания и тук още на втората вечер се стигна до „спомени” от казармата и то при положение, че само един човек от групата беше ходил в нея... очевидно традициите продължават да са това което бяха, а това ще си остане благодатна тема дори и след появата на професионалната армия :-). Какво да ги правиш – мъже! :-) 
Тук Пешо спомена, че няма да продължи с нас, макар че първоначално искаше да дойде до хижа Ехо. Беше получил някаква травма и реши да се прибира. Препоръчахме му да слезе до манастир „Седемте престола”, вместо да се връща до гарата - хем да види нещо ново, хем там е хубаво, а и със сигурност имаше транспорт до София. Дидо предложи да взема неговите щеки, а Пешо се съгласи, за което съм много благодарна и на двамата, без тях сигурно и аз нямаше да успея да стигна по-далече от Мургаш. Което показва верността на поговорката: „Не питай старило, а питай патило”. Ние наистина доста се шегувахме с него, но Дидо има потенциала един ден да стане добър планинар :-). 
Поседяхме, поговорихме си, аз наваксах с писането в дневника. Сега като пиша ми е лесно, даже преписвам някои абзаци направо от него – така е по-автентично, защото е написано часове след като се е случило. :-)
Ето какво съм написала накрая на деня, преди да отида да си легна: „За мен лично, въпреки жегата, дългото спускане и изкачване, денят беше хубав, едно защото на втория ден чувствах, че краката ми не се бяха подбили, което означава че стелките вършат работа, друго заради това, че се чувствах физически и емоционално добре. Обнадеждена съм, че мога да стигна до края.”
Не дръпнах ли наистина дявола за опашката?!...

[b]... следва продължение...[/b][/quote]

[quote="Mariana1000"][b]Ден трети (16.07.2012 год., понеделник)

Разпада ли се Задругата на тежките раници? Химера ли е тръгването в ранен час? 
Вкусни ли са тръстенайските малини и дали свирепите кучета могат  да се побъркат
от три нощи електронна музика? Стига ли се от оброчището до х. Лескова за 15 минути? 

[i]„От какво се прави ливада?
Нима не знаеш?
Трева – 
и една пчела – 
и да мечтаеш.
Ако пчелата не пристига – 
мечтата стига.”

Емили Дикинсън[/i][/b]

Алармата на Дидо ни събуди в 5:20, просто си предвиждаше повече време сутрин и си навиваше алармата за по-ранен час. Аз отново трудно заспах, въртях се през нощта, въпреки че леглото беше удобно, а и някой хъркаше (ако сега чете това да си признае! ;-) ). С няколко думи – събуждането беше твърде ранно, твърде бавно и твърде нежелано. Мотах се много, въпреки че предната вечер бях намислила да се оправя за половин час. Но понеже имах много време – бяхме решили ад тръгнем в 6:30, се размотавах до безобразие, даже успях да закуся отново топли овесени ядки със сирене. Добре че и другите не си даваха зор, да не срамувам. 
Всички изглеждахме заспали по време на закуската,
 
[img]https://lh6.googleusercontent.com/-KrjR0v4ZNlo/ULnfIp1ipAI/AAAAAAAAALg/a60YqZJH_0U/s640/SDC19568.JPG[/img]

въпреки че имаше и кафе за желаещите.

[img]https://lh3.googleusercontent.com/-U-TdlxTy4HY/ULnfJhITPPI/AAAAAAAAALk/YfRSDCrB5Rc/s640/SDC19569.JPG[/img]

Взехме си довиждане с Пешо, дадох му заръка да пусне смс като стигне до манастира да не го мислим, направихме обща снимка пред хижата на Задругата на тежките раници, вече с един човек по-малко и тръгнахме към х. Лескова чак около седем часа.

[img]https://lh4.googleusercontent.com/-4mTlPXoOVoU/ULnfb5Oj9XI/AAAAAAAAALs/ojO3bAgWbYU/s640/SDC19572.JPG[/img]

За днешния ден плана беше да стигнем само до Лескова, а според първата от 7-те карти преходът беше само 6 часа. Вярно, че аз имах стабилен коефициент, по който умножавах времената в тях, но по колкото и да умножавах тези 6 часа, все щях да се сместя в рамките на деня :-).
На излизане от двора на хижата нямаше как да не наруша една от десетте божи заповеди, оная за кражбата... на малини ;-)
 
[img]https://lh5.googleusercontent.com/-w7MB2ZJabqI/ULnfc3wEnVI/AAAAAAAAAL8/PokpeqWZ5gg/s640/SDC19573.JPG[/img]

Подминах изкушението, направих набързо една снимка на огряното от утринното слънце езеро (и това си е изкушение, но за душата, а не за стомаха) и излязохме на биофермата. Този път не снимах животинките в нея, и без това ми беше жал за тези затворничета :-(.
 
[img]https://lh5.googleusercontent.com/-STw-ez9QI8Q/ULnfd5DkRNI/AAAAAAAAAL4/FdHW9HXZzaE/s640/SDC19576.JPG[/img]

Приготвили сме се за среща със злите кучета, за които не само сме чули от Пешо, но аз също съм чела за тях в пътеписите. Скоро ще им направим по една звезда в Алеята на славата на всички знайни и незнайни пречки по голямата Пътека. Само че гадните кученца автоматично губят и славата и звездата като само немощно изскимтяват, когато минаваме оттам. Милите баскервили четири дни са слушали електронна музика и явно тотално са зациклили :-). 
В местността Чемерика видяхме да прибират останките от фестивала.
 
[img]https://lh6.googleusercontent.com/-SdLJWYSRhZU/ULnf8OFMXeI/AAAAAAAAAME/htSLaWI5hMI/s640/SDC19579.JPG[/img]

И все пак шоуто трябва да продължи!
 
[img]https://lh3.googleusercontent.com/-7zoxN-cBj6E/ULnf9u0rk1I/AAAAAAAAAMM/WA9CrjCpmL8/s640/SDC19580.JPG[/img]

Музика, огън, танци... хора, седем сутринта е, спрете се! :-)
Въпреки, че вчерашния ден е бил последния, все още имаше доста палатки в гората. 
 
[img]https://lh4.googleusercontent.com/-Zzk6WlqASlU/ULnf-rLY0QI/AAAAAAAAAMY/DRcy_ClDmnk/s640/SDC19582.JPG[/img]
 
[img]https://lh4.googleusercontent.com/-YFIG9kuu3vk/ULnf_sC8WOI/AAAAAAAAAMc/4TA7oGEUVhA/s640/SDC19583.JPG[/img]

Само че навсякъде е мъртвило и само ние като някакви призраци-туристи се движим по заспалите улици на този палатков град. Със Сашо изоставаме да снимаме и веднага почваме да се гаврим, че тук е като Припят, ако извадим един гайгеров брояч ще започне да пищи и други черни хуморески все в тоя стил. Не ни пука дали ще събудим труповете... пардон, спящите с говора и смеха си. :-) Така де, и ние имаме право на малко забавление, няма само да се гърчим под тежките раници в жегата! Никой обаче не се буди, явно радиацията си е казала думата, хахахаха...
А ние повървяхме малко в гората...
 
[img]https://lh5.googleusercontent.com/-q7ucXuTHAB8/ULngAFA3m3I/AAAAAAAAAMk/Bswsr7Acd5U/s640/SDC19584.JPG[/img]

... и излязохме на поляните под връх Издремец.
 
[img]https://lh3.googleusercontent.com/-8Vzs5TctibY/ULngDsJHu0I/AAAAAAAAAMw/JVtdphiPBCg/s640/SDC19585.JPG[/img]

Връх Издремец се подсича, но ако човек има време е хубаво да се качи на него – според жителите на Бов  от него се виждат кубетата на Александър Невски. Времето беше прекрасно и сигурно щяхме да ги видим, за разлика от предишния път, когато имаше мъгла, но... пак остана за следващия. Завихме рязко в югозападна посокока както пише на картата, починахме си малко под едно хилаво, разкривено дърво, минахме през висока папрат и горска пътечка и излязохме на обзорно място. Тук някъде трябва да е Баин камък, от който се  е чувало клепалото на разрушения манастир, защото виждаме долу в ниското  „Седемте престола. 
Едно от очарованието на Стара планина е в това, че горите се редуват с такива обзорни места, където Балканът ти дава крилааааааааа....
 
[img]https://lh4.googleusercontent.com/-ookyEfmMxgU/ULngEgfgfDI/AAAAAAAAAM4/078hnb5ZdX8/s640/SDC19586.JPG[/img]

И човек не може да устои и да не се снима :-)
 
[img]https://lh5.googleusercontent.com/-sVMC_0KBbi8/ULngFWa-kDI/AAAAAAAAAM8/CmLe-D--Mh8/s640/SDC19588.JPG[/img]

Красиво...
 
[img]https://lh3.googleusercontent.com/-WMMB2wHtNA0/ULngTjmvoJI/AAAAAAAAANE/bwYfPzX79kA/s640/SDC19590.JPG[/img]

... симпатично...
 
[img]https://lh3.googleusercontent.com/-SDzV75daHfo/ULngUiXvelI/AAAAAAAAANQ/4BoRkEOHPw4/s640/SDC19591.JPG[/img]

... по селски идилично...
 
[img]https://lh6.googleusercontent.com/-AjegbM-0msw/ULngVZF7nSI/AAAAAAAAANU/msLUd24CPQA/s640/SDC19592.JPG[/img]

... просторно...
 
[img]https://lh6.googleusercontent.com/-uU5kis_5f6M/ULngWZBnZEI/AAAAAAAAANg/LYGoFQp_H2s/s640/SDC19593.JPG[/img]

... цветно...

[img]https://lh4.googleusercontent.com/-bdLYm0uL59M/ULngXUN1R5I/AAAAAAAAANk/JMpOxJQRu3k/s640/SDC19595.JPG[/img]

... изморително...
 
[img]https://lh3.googleusercontent.com/-01OVviqJ5Ik/ULngYoVvvzI/AAAAAAAAANs/XoQ1tknjLcQ/s640/SDC19596.JPG[/img]

... и пълно с живот...
 
[img]https://lh6.googleusercontent.com/-KZnfZIPNwbY/ULngZg-ySYI/AAAAAAAAAN0/eENoJuFMx2Q/s640/SDC19598.JPG[/img]

... само с две думи – Стара планина!!!

И днес продължавам да смятам, че между Тръстеная и Лескова е една от най-хубавите и приятни отсечки от Ком – Емине. Жалко, че не успях да и се насладя напълно, защото още под Издремец усетих как кракът отново започва да ме боли. Стана ми много криво, че това се случва. Не бях използвала и една лепенка още, дори колената, които иначе ми създават проблеми не ме боляха, а сега тази болка... На втората почивка, когато свалихме раниците видях че има обхват и се обадих на брат ми. Предишната вечер ми беше казал, че още не е сигурен кога ще може да тръгне и дали изобщо ще може. И сега какво – да му казвам, че няма смисъл ли? Да го карам да дойде да ме вземе от Лескова? И то след като осем месеца го убеждавам, че трябва да направим този поход? :-( Обясних му къде ме боли, той помълча малко и отсече „Ахилеса”. И после каза нещо като „Край.” Или на мен така ми се стори, защото усетих кака се облях в студена пот от страх. Преди няколко години след една Обиколка на Витоша и той имаше такава травма и си спомнях колко трудно му мина. Попитах го дали да сложа наглезенка, каза категорично да не го правя, че ще влоша нещата. Уплаших се още повече, защото за Стефан няма пречки, които да не могат да бъдат преодолени и често ми се е карал, когато съм се отчайвала. Начинът по който реагира сега ме уплаши много. Приключих разговора и почнах да си мисля защо се получи така. Вярно, че бях с нови обувки, но не бяха и толкова нови – имах и двудневни, и еднодневни походи с тях и с новите стелки и не само че не съм имала проблеми, но толкова добре никога не са ми се чувствали краката, дори след ходене по камъни. Даже и  първия път не са ме притискали или убивали. Не се бях натоварила – няма и  два дни ходене и то повечето време без раница. Две седмици преди това ходих на Пирин, не съм усетила и намек от болка в сухожилието. Пълна загадка... (Известно време след Ком – Емине ме беше страх да обуя тези обувки, мислех че все пак проблемът може да е в тях, но когато се престраших всичко си беше наред. Нося си ги, удобни са ми и нищо не ме боли. Още се чудя защо се получи така гогава?)
Стиснах зъби, обух се и продължих. Болката се засилваше, вече накуцвах и стабилно се подпирах на щеките. Изпитах голяма благодарност към Пешо, който на драго сърце се раздели с тях за да ми помогне. Като видях тази височина първата ми мисъл, беше че няма да мога да я кача:
 
[img]https://lh4.googleusercontent.com/-YQAaEAU5XSI/ULngwJ0S1fI/AAAAAAAAAN8/8wstRJoSJK8/s640/SDC19600.JPG[/img]

За щастие се оказа, че не трябва да се качваме, пътеката я подсича отляво. Малко след това имаше и макар и слабо течаща вода за попълване на запасите. Аз имах достатъчно вода и затова продължих бавно напред докато другите се спряха при водата, и без това вървях все по-бавно и по-бавно, нямаше смисъл и да спирам. Около 11 часа стигнахме до г.д. Чукава, около който не видяхме жива душа. И без това бях чела, че отдавна е превърнат в ловна хижа и туристите там не са добре дошли.
 
[img]https://lh4.googleusercontent.com/-OBAlRKNP6us/ULngwz1nQoI/AAAAAAAAAOI/TCZqLz6qujE/s640/SDC19601.JPG[/img]

Половин час след него пак спряхме за почивка, направо ми се плачеше от болка и в този момент се сетих, че имам и сандали в раницата. Не мога да повярвам, че проявих такава глупост и не се преобух по-рано! Вярно е, че когато Господ реши да накаже някого, първо му взема акъла. Обух сандалите, прибрах обувките в раницата... това вече беше друго нещо, болката значително намаля, ускорих крачка и успях да настигна другите. Неусетно подсякохме връх Чукава, макар че в тази гора беше трудно да определя точно къде се намираме. Поколебахме се накъде да тръгнем само на няколко места, но с помощта на GPS – а и Стилиян нямаше как да се объркаме. На едно от разклоненията на пътя намерихме паднала табела, която се опитахме да закрепим в правилната посока, но едва ли е останала така за дълго. Всъщност установих, че има много табелки около Мургаш, даже повече отколкото на други места, но... са на земята :-(. Мисля си, че когато пак мина оттам, към екипировката ще трябва да включа чук и пирони :-).
Появиха се и открити места.
 
[img]https://lh5.googleusercontent.com/-StQOopTJ-7c/ULngx9kIxCI/AAAAAAAAAOM/BzpnHfivO8I/s640/SDC19603.JPG[/img]

Дали това в далечината е връх Бигла? Когато се ровех за информация преди да тръгна разбрах, че освен този връх в Стара планина, в Македония има планина и село със същото име. Беше ми интересно улица „Бигла” в София на кое от трите е кръстена? Не можах да намеря отговора, въпреки че доста търсих в интернет. Сега се сещам, че в Община София би трябвало да знаят?
Постепенно пак изостанах, но така или иначе тук няма къде да се объркам. Излязох на откритото било и направих справка с картата, би трябвало това да е местността Разделната вода. Научих новата за мен дума бифуркация - началният поток се разделя към два различни водосбора. Не видях никакъв поток, но не ми и трябва, не съм жадна, а и хижата трябва да е близо. 
 
[img]https://lh4.googleusercontent.com/-tEBbfkoC8Yc/ULngyxjH5DI/AAAAAAAAAOY/UYz_bGCfgXk/s640/SDC19604.JPG[/img]

Стигнах и до оброчището „Свети Дух”. Него веднага го разпознах по каменния кръст до пътя. Има места, които без никаква видима причина веднага ми допадат. Не вярвам в положителн иили отрицателни енергии, но все на нещо се дължи това, че на едно място ми се иска да остана дълго и да се връщам пак и пак, а на други въпреки че са красиви хич не ми се стои. Тази местност се оказа от първите. 

[img]https://lh5.googleusercontent.com/-hqMyHdlhPkE/ULng0qTpnFI/AAAAAAAAAOc/bt7CdlrxTzI/s640/SDC19605.JPG[/img]

Седнах до кръста. Не съм религиозна, вярваща съм в рамките на нормалното и то при положение, че първите ми години са минали във времена на атеизъм и в нерелигиозно семейство. Свещ паля по традиция, а не толкова като молитва. Но на това тихо и просторно място се помолих искрено и за втори път в живота си от цялото си сърце. Първия път Бог не изпълни молитвата ми, а сега? Естествено исках да продължа... Даже не се молих да стигна до морето, а само да мога да тръгна на другия ден. Една приятелка ми беше казвала, че българския народ е много нещастен, защото му е отнета вярата. Да, така е. То било прекрасно да се уповаваш на някого... Ех, магарешки Тома Неверни...
Усетих се, че другите сигурно ме чакат, иначе щях още да постоя на това място. А и беше минало един часа. Обещах си обаче да се върна след похода, за съжаление не успях тази година, но на пролет със сигурност ще го направя :-).
Побързах да настигна групата. Те се виждаха в далечината, а вдясно се зеленееше гората, в която сигурно се криеше хижата.

[img]https://lh4.googleusercontent.com/-0vy3YSisr08/ULnhJw3PLnI/AAAAAAAAAOk/9efdOJH5lA0/s640/SDC19606.JPG[/img]

И между другото от оброка до Лескова не е 15 минути, както е дадено на картата, да си имаме уважението! :-) 
Последвахме една ръждясала табела, която сочеше вдясно и след последно спускане през гората в два без нещо стигнахме и до хижата (този път не надвишихме много времето по картата). Понеже беше работен ден нямаше никой, но под навеса щеше да е идеално за бивакуване. А пред хижата имаше идеална поляна!
 
[img]https://lh6.googleusercontent.com/--suuwhulJ1Q/ULnhgq_SxxI/AAAAAAAAAO4/9PTuWUU_pSs/s640/SDC19612.JPG[/img]

Следобяда премина в лежане, писане в дневника, къпане, пране и главно предремване на слънце. Предвидливо сложих няколко бутилки с вода на слънцето и си устроих чудесна баня с топла вода  долу до чешмата:-). То грехота да не използвам безплатната слънчева енергия ;-)
В късния следобяд се качихме с Пещо до билото за да можем да се обадим по телефона, около хижата така и не намерих място, където да има обхват. Обадих се на леля Стефка от Витиня да предупредя, че ще отидем и да и поръчам да ни купи някаква храна – домати, краставици, сирене, салам и  въпреки че не се бяхме сетили като обсъждахме, но в последния момент ми хрумна - и кисело мляко... нали съм заклет любител на таратора :-). 
Нощувката и храната за другия ден бяха осигурени (ако и да не бях сигурна, че от Мургаш няма да се спусна към Бухово) и се обадих на брат ми. За съжаление той тъкмо се занимаваше с ДДС-то и не само не ми съчувстваше, а даже ме и понавика, което може би си и заслужавах – едно, че не си щадя крака и не лежа и друго, защото му пречех да работи. Разбрахме се да продължа със сандалите, макар че така пък раницата ми щеше да натежи заради обувките. М-да, реших да прегледам багажа си и да оставя някои неща тук.
Чух се и с Цецо, но той не е планинар и съвет не можеше да ми даде, така че просто му казах докъде съм стигнала и се оплаках, че ме боли крака. Друго си е да помрънкаш на повече хора ;-).
На връщане в хижата открихме и откъде на другата сутрин да излезем направо на маркировката по най-прекия път. 
Вечерта напалихме огън в голямата камина под навеса за да си стоплим вода. Пешо доказа, че когато няма канче и тигана е канче ;-)
 
[img]https://lh6.googleusercontent.com/-0vh5eahR6yQ/ULnhhcP_uII/AAAAAAAAAO0/p6tyHdKeFxQ/s640/SDC19615.JPG[/img]

... И буркана е канче :-).
 
[img]https://lh5.googleusercontent.com/-nEQzXX7JZB0/ULnhiymsbII/AAAAAAAAAPE/W7BuI_A1Cio/s640/SDC19618.JPG[/img]

Като си извадих запасите от раницата установих, че за три дни не съм изяла почти нищо. Аз, дето в планината имах апетит за двама, сега изобщо не се сещах за ядене. Уплаших се, че така няма да имам сили да вървя, а и видимо панталоните ми бяха станали по-широки. Така че си направих двойна доза разтворима супа и я хапнах с удоволствие с последния хляб, който носех от Ком. 
Че този поход, който ми е изглеждал ужасно се оказва блага работа – ядене има, къпането е с топла вода, дрешките ми са изпрани... Има само един проблем – дискриминацията ;-). Стили пак се опитва да прокарва някакви остарели възгледи, как аз трябва да слагам софрата, разбира се като продължение на линията за прането на чорапите. Вече почнах да се замислям дали не е редно наистина да ги правя тези неща, хахахахаха.
После Стилиян се опита да обясни и как се играе на асоциации. Обясненията са сложни, ентусиазъм липсва, така че не играхме на нищо. Но за сметка на това много се образовахме – научихме за аурата, гледането в очите и прочистването по пълнолуние, какво е хомеопатията и как за две минути можем да се качим на Еверест.
Чухме и поредната история за Илиян, един приятел на Дидо, на когото все му се случват произшествия. И все Дидо е наоколо. Само като споменеше за Илиян и всички веднага наостряхме уши в очакване да чуем за поредното нещастие, което ще сполети горкия човек.
Освен това най-добрите реплики на вечерта бяха на Дидо:
Към Пешо: „Ти знаеш ли, че наистина приличаш на Беър Грилс.”
„Една моя приятелка си намери първите прашки в Лъки Бой.”
„Утре ще си набера билки на някоя поляна. Аз много обичам чай.”
И като си легнахме:
„Някой ако ни види тука ще вдигне курбан. Приличаме на умрели...”
Черешката на тортата :-)
Дидо, приятелю, до края на похода  не съм се смяла така, както тогава се смях в твоята компания :-). Надявам се пак да се засечем някъде из планините!
Решихме на другия ден да тръгнем възможно най-рано, защото знаехме, че около Мургаш може да има проблеми с маркировката или водата. Пък и доста път си беше, дори и без да минаваме през и без това изоставената хижа или през върха. Полъхна студен вятър, стана хладно и побързахме да разпънем спалните чували още в девет часа..

„Лятна вечер спуска звезден кош...
 
[img]https://lh4.googleusercontent.com/-FIz3K607IgY/ULnhj1mPMuI/AAAAAAAAAPQ/enn4bPHJt8c/s640/SDC19619.JPG[/img]

...лека нощ, другари, лека нощ....
 
[img]https://lh6.googleusercontent.com/-o-RIWizJv60/ULnhlImI93I/AAAAAAAAAPY/vSWKX4exC8I/s640/SDC19620.JPG[/img]

...В лагера любим...
 
[img]https://lh3.googleusercontent.com/--g_V6Eem96c/ULnhmDvZw5I/AAAAAAAAAPc/hcLx1HptzQk/s640/SDC19621.JPG[/img]

...с песен да заспим...
 
[img]https://lh3.googleusercontent.com/-A3DCvLOEEwA/ULnhnKRVJRI/AAAAAAAAAPo/G4ITZc5PMaI/s640/SDC19622.JPG[/img]

...Лека нощ, другари,...
 
[img]https://lh3.googleusercontent.com/-02r3lSlWHo0/ULnhoGCRcGI/AAAAAAAAAPs/-YC_8tVjcPc/s640/SDC19623.JPG[/img]

...лека нощ”

И за да се посмея за последно преди да заспя, Дидо ми обърна внимание, че точно над главата ми на гредите са закрепени една много зловещо изглеждаща вила и ръждясал сърп. Чудесно, ако не умра веднага набучена от вилата, тетануса ще ме довърши по-късно, хахахахахаха.
Поне бих си спестила  Мургаш и дългото слизане към Витиня ;-)[/quote]

[quote="Mariana1000"][b]Ден четвърти (17.07.2012 г., сряда)

Какво е ДДС? Продължаваме традицията за загубване на маркировката под Мургаш. 
Кога човек се радва да види газопровод? Зла ли е Зла поляна и колко сладко се спи, 
когато ромоли поточе и не знаеш колко далече е Витиня. Дългия път към таратора и 
колко интересно се прави той в кофа без ренде и под наставленията на леля Стефка.

[i]"Когато да се откажеш вече не е решение, половината път към успеха е изминат"
Робърт Фългъм[/i][/b]

Станахме рано, заради предварително уговорения час за тръгване - пет и половина.  Хич не ми харесваха тези ранни ставания. По бих предпочела да ставам по-късно и да пристигам по-късно. Бях си накиснала овесени ядки от предната вечер, но за съжаление бяха ледено студени, направо отвратителни. Все пак ги изядох, защото реших да не пропускам закуската и изобщо да ям по три пъти на ден, колкото и да нямам апетит. И без това бях убедена, че скоро организмът ми ще преодолее тази непривична за него злоядост.
Пребърках раницата и оставих някои от нещата за ядене, както и  от вещите си, за които бях убедена че са излишни. 
 
:!: [b]Важен съвет! Не се колебайте да изхвърлите/изоставите ненужното от раницата – един килограм по-малко може да спаси похода, един килограм повече – да го провали. И колкото по-рано се оптимизира багажа, толкова по-добре, с времето нещата не губят теглото си, все пак след Витиня Ком - Емине не продължава на Луната ;-)

 :!: Втори важен съвет! Не се отказвайте веднага заради болка в коляното/ сухожилието/ раменете/ мазоли и т. н. Спрете някъде, починете, ако трябва и цял ден, ако трябва два, почакайте, болката може да намалее, а изоставането да бъде наваксано. Болката, страхът, паниката са лоши съветници, не ги слушайте! [/b]

Тръгнахме в 5:50 след обща снимка пред хижата.
 
[img]https://lh3.googleusercontent.com/-lYZ2NMG42RY/ULtE7xQsYsI/AAAAAAAAASs/evP9XkxC9n8/s640/SDC19625.JPG[/img]

Минахме покрай изоставените къщи от с. Лескова. Вече се беше развиделило, но слънцето все още не успяваше да прескочи връх Бигла.
 
[img]https://lh6.googleusercontent.com/-TCXxjd3ELro/ULtFlYUNneI/AAAAAAAAAS0/voN99tkMhK4/s640/SDC19627.JPG[/img]

Дори и тук през дърветата имаше какво да се види... като например това, че вече четвърти ден все си стояхме на първата карта и на две крачки от София. Изглеждаше обезсърчаващо, а дори не бях видяла още Мургаш :-). 
 
[img]https://lh5.googleusercontent.com/-PlUnZmz-5Ww/ULtFmQEMK5I/AAAAAAAAATA/yBxl18oz4T0/s640/SDC19628.JPG[/img]

В 6:15 се показа и слънцето. Във всеки планински изгрев има нещо много обнадеждаващо и вълшебно, както и всеки планински залез носи някаква мистика. Този изгрев ми се видя великолепен, въпреки че не успях да го снимам както трябва. Много е трудно да снимаш със щеки без да спираш. Щеките се тътрузят по земята и човек прилича на някакъв осакатен паяк с пречупени крачета. Нито ходенето ми ходене, нито снимките ми снимки ;-).
 
[img]https://lh6.googleusercontent.com/-bnf30nyM04o/ULtFnJ8yZ9I/AAAAAAAAATI/NZdTZ8YwnfI/s640/SDC19633.JPG[/img]

Първия връх, който трябва да се преодолее е  Бигла. Така и не разбрах дали се качва или се подсича, защото навсякъде се върви през гора. Има си и качване, и слизане, но общо взето няма голям зор. По принцип преди да се излезе на една поляна с ловджийско чакало се минава през сечище, но ние тогава някак излязохме не по маркирания път, а отгоре над поляната. Настроението обаче е добро, поне в част от групата :-).
 
[img]https://lh6.googleusercontent.com/-2M8Tj6s51N8/ULtFny4rJDI/AAAAAAAAATQ/bzJMjDG9K7g/s640/SDC19635.JPG[/img]

А това е и въпросната поляна, през която минава път (не знам накъде води, но има табела, че е затворен) и след нея се качва доста сръмна височина, което може би е Белев връх.
 
[img]https://lh5.googleusercontent.com/-ooaAH556JSI/ULtFomtf5XI/AAAAAAAAATY/gtsO-8SZ4GM/s640/SDC19637.JPG[/img]

Изглежда стръмно, но качването не е продължително и скоро сме на върха. Вече е 7:15, вървим от час и половина, но времето е минал неусетно. Фотографите имат възможност да снимат Мургашът и някой друг фотограф, в случая Сашо, защото другите вече са слезли надолу ;-) Снимам ги и тях за мащаб :-).
 
[img]https://lh5.googleusercontent.com/-6NfXQwJyMb0/ULtFqeb4SXI/AAAAAAAAATk/riKX34yk6Lk/s640/SDC19639.JPG[/img]
 
[img]https://lh5.googleusercontent.com/-RsApJYMvPAQ/ULtFpR6cCQI/AAAAAAAAATg/OkPsHjd6RvA/s640/SDC19638.JPG[/img]

Вижда се, че след това спускане по коловете на зимната маркировка ни чака ходене из старопланинска гора. Нямам нищо против, още повече че и този ден се очертава да е слънчев и горещ. Стига разбира се да има маркировка. Тук сведенията във форумите и пътеписите са различни. Според някои маркировката е добра и опасност от объркване няма, според други маркировката се губи на места. По-склонна съм да вярвам на второто. Все пак имаме и GPS. Макар че като се замисля преди малко се бяхме отклонили от маркировката, така че за туриста няма невъзможни неща, включително и невъзможно загубване :-)
Навлязохме в гората и след половин час излязохме на малка билна поляна, където направихме и първата почивка. Благо се опита да намести коляното на Дидо, Пешо почиваше, а аз и Стилиян разглеждахме картата. Опитвах се да разбера къде се намираме и коя местност къде е, но уви, нищо не успявах да наместя. И без това ориентирането по карта не ми е най-силната страна, а тук билото така се разляло, че нямам никакви шансове. Но на Стилиян му отива да държи карта, тук прилича на водач – същински като истински ;-) 
 
[img]https://lh6.googleusercontent.com/-X8HrOFJFxGI/ULtGnhS8niI/AAAAAAAAATw/v5bPHVLURLI/s640/SDC19641.JPG[/img]

След това пак се забихме в гора, в която не след дълго стигаме и до оградата на ДДС-то, един от известните ориентири по пътя. Оказва се, че освен абревиатура на добре познатия ни данък, ДДС означава и „Държавно дивечовъдно стопанство Витиня”. Оттук насетне пътя продължително време върви покрай оградата, като ту се приближава, ту се отдалечава от нея, но не толкова че да я загубим от поглед. Имаше и изкачвания, така че някакъв момент трябва да сме подсекли Рудешки камък и Погледец, които са дадени на картата. Макар че аз все очаквах Погледец да е обзорен връх...

[img]https://lh6.googleusercontent.com/-a9iEVZgzYX8/ULtGoscYf_I/AAAAAAAAAT4/1rOR7k87aFU/s640/SDC19642.JPG[/img]
 
[img]https://lh6.googleusercontent.com/-laxWv0kQthM/ULtGpUhdwAI/AAAAAAAAAUE/V3qsVgNOqKY/s640/SDC19643.JPG[/img]

Дивеч не видях, но слава богу маркировка имаше :-). Обичам да има маркировка. Особено пък бяло-червената ми стана любима :-)
 
[img]https://lh6.googleusercontent.com/-1aJ_rJUK6SU/ULtGqTSRshI/AAAAAAAAAUI/o4K4uLzVOU8/s640/SDC19644.JPG[/img]

В  9:40 стигаме и пътя от Врачеш, ориентир че сме минали поне половината път до Белия камък. 
 
[img]https://lh3.googleusercontent.com/-jG627goovHs/ULtGrBwf_kI/AAAAAAAAAUQ/BwV1J-Sjvms/s640/SDC19645.JPG[/img]

Провираме се и покрай някаква бариера, явно сложена за да не минават коли. Коли не видяхме, хора също нямаше, може би защото е през седмицата, но и събота и неделя тук няма голяма посещаемост въпреки близостта си до София. Нищо чудно че е така, при тези големи горски преходи и липса на хижи в района. Иначе гората е страхотна, представям си го пролетта, когато още мирише на билки и на зелено, колко ще е хубаво :-).
Мургаш все повече се приближава и успяваме да го зърнем от някое открито място, през което минаваме. Тези места са добре обрасли с къпини и шипки, и е хубаво че все пак някой е минавал и има очертана пътечка. Представям си колко е било неприятно за първите...
 
[img]https://lh4.googleusercontent.com/-ZH8VqAxXzss/ULtGry0xSsI/AAAAAAAAAUY/DyDzKg0haVg/s640/SDC19646.JPG[/img]
 
[img]https://lh4.googleusercontent.com/-6kBpQNXBqcg/ULtGs7uh6LI/AAAAAAAAAUc/AL_fhs5INqI/s640/SDC19647.JPG[/img]

И отново влизаме в гора. Тук заради храсталаците, с които е обрасла пътеката губим маркировката, но за сметка на това виждаме първата за похода змия. Стигаме до общо мнение, че има рогче, значи е отровна. Не изглеждаше опасна, така както се беше свила страхливо под дървото и не помръдваше. А и мен не ме е страх от змии, даже ги харесвам. Хммм, както съм по сандали, дали ще умра, ако ме ухапе през чорапа? Все пак чорапите ми са дебели? Дано не настъпя някое невинно същество, да го вкарвам в грях :-).
 
[img]https://lh3.googleusercontent.com/-zlwUCsNp1bM/ULtGtx8E5tI/AAAAAAAAAUo/MqeMC7exFiw/s640/SDC19648.JPG[/img]

Пръскаме се в храстите да търсим маркировката, Стилиян пуска и GPS-а и скоро я намираме. 
 
[img]https://lh3.googleusercontent.com/-CMwpNUiEZWw/ULtGun85FdI/AAAAAAAAAUw/rFtH_NpzMIA/s640/SDC19649.JPG[/img]

Казвам, че след похода ще дойда тук с боя и четка. Уж така на майтап се заканвам, но след вчерашните минути при каменния кръст, някак си не ми се говорят „празни приказки”. 
Оттук насетне се придвижваме без проблеми чак до газопровода, който се появява внезапно. Всъщност тръби няма, газопровода представлява път, край който има ивица къпини, под която земята видимо е копана някога и през някакъв интервал са забити червени колчета. Макар, че го няма на картата, това е още един сигурен маркер, че напредваме. 
 
[img]https://lh6.googleusercontent.com/-Hps644hk3OU/ULtGvd612yI/AAAAAAAAAU0/rN2GNqnpL9k/s640/SDC19650.JPG[/img]

Часът е 11:45, вървим вече от  шест часа и започвам да се изморявам, добре че поне сухожилието не ме боли много и то повече на качване и почти никак на слизане. Намираме къде сред къпините продължава пътеката и след още 15 минути стигаме до открита поляна, но не, това не е Белия камък, ще трябва да повървим още малко. За всеки случай правим няколко снимки заради Мургаш, който се вижда чудесно оттук.
 
[img]https://lh3.googleusercontent.com/-S5TZDz80XuA/ULtHwrjpN6I/AAAAAAAAAU8/aoqBAy_93CU/s640/SDC19656.JPG[/img]

До истинският Бял камък стигаме след още половин час, време през което намразих и Стара планина, и Пътеката, и раницата, и водата която ме мързеше да извадя за да се напия, и себе си. Аз си имам една степен на умора, която като я достигна трябва да седна и да си почина, колкото и близо да съм до крайната цел. Колко пъти съм се карала с брат ми за това... Лошото е, че умората идва внезапно, в един момент си вървя както трябва и в следващия се тръшвам на земята. Така стана и сега, малко преди Белия камък, наложи ми се да седна, после и да легна, пих малко вода и постоях така докато събера сили пак да тръгна. Метнах раницата на гръб, всичко пак беше наред :-).
 
[img]https://lh5.googleusercontent.com/-gYHjquPc5tQ/ULtHxZ68BRI/AAAAAAAAAVI/FYept7stZlo/s640/SDC19659.JPG[/img]
 
[img]https://lh6.googleusercontent.com/-61DXSvmPPW0/ULtHyI9earI/AAAAAAAAAVM/_hqERhZ_zxM/s640/SDC19662.JPG[/img]

Тук и на картата и в действителност пътя се разделя на три. В дясно е за хижа Мургаш, която в момента не работи, но има постоянно течаша чешма и една пристройка с легла и печка, където човек може да се подслони при нужда. Направо, покрай скалите, е пътеката за връх Мургаш, която се качва доста стръмно и излиза на билото малко след върха в (юго)източна посока. От камъните се открива хубава гледка, ако човек няма време или го мързи да се качи чак до горе. И вляво е пътеката, която подсича билото и излиза директно на Зла поляна. 
Въпреки, че на картата първата пътека – до хижата - е макрирана с дебела червена линия като Маршрут Е3, мисля че много малко хора минават по нея. Предполагам, че по онова време пътят е бил оттам заради работещата хижа. Днес това е излишно заобикаляне.
Другите две пътеки на картата са с червени тънки линии, което в легендата е Маркирана туристическа пътека, но в повечето пътеписи хората пишеха, че минават по тях. Вече имах изкачване на Мургаш и нямах желание и сега да го правя, като си застраша по този начин целия поход. Освен това не нарушавах нито едно от трите си правила – не излизах извън рамките на планината, ходех пеша и не се съобразявах изцяло с Е3. А и никой от спътниците ми не изрази желание да качваме Мургаш. 
Помотахме се малко по поляната, докато направим снимки и тръгнахме към Зла поляна. Според Пешо по пътя трябваше да има вода, която няма как да е пресъхнала. На картата също се виждаше, че някъде оттам води началото си река Чешковица.
 
[img]https://lh5.googleusercontent.com/-EptaBVd0rHw/ULtHyw3GTOI/AAAAAAAAAVY/1pSh-pBtxkM/s640/SDC19663.JPG[/img]
 
[img]https://lh4.googleusercontent.com/-FOg5Oz6Yqwk/ULtHzicW4-I/AAAAAAAAAVg/Hbemvwm-IEE/s640/SDC19665.JPG[/img]
 
[img]https://lh3.googleusercontent.com/-ZondobRwWuI/ULtH0TfWLsI/AAAAAAAAAVk/XY9gdiXLG1w/s640/SDC19666.JPG[/img]

След половин час стигаме и до рекичката, която не само че не е пресъхнала, но и весело бълбука. Отделно до сами нея има и изворче. Вече е един часа и се разполагаме за обяд и следобедна дрямка. 
 
[img]https://lh6.googleusercontent.com/-DYYslFGVrBI/ULtH1KoynpI/AAAAAAAAAVw/LNdOJzyUE-s/s640/SDC19667.JPG[/img]

Устройвам си истинско пиршество със сухари и едно малко пастетче. Пия от водата, която влача още от Лескова. Под Мургаш  на доста хора им се случва да жадуват, но не и когато мъкнат почти два литра вода в раницата си. Аз съм си такава – повече издържам на жажда, отколкото на глад и понякога мога да не пия с часове, колкото и да е топло, което е лошо, защото неусетно се обезводнявам. Решавам до вечерта да пия повече вода, което решение естествено не спазвам.
След обяда си намерих едно равно местенце на слънце, защото въпреки жегата, мястото е усойно. Постлах шалтето и след няколко минути вече съм заспала, унесена от ромона на водата. Само си спомням, че по една време някой ме събуди за да ми каже, че ще изгоря, така че си завих краката и главата и пак продължих да спя. Тази едночасова дрямка много ме ободри.
Продължихме нагоре и в три часа стигнахме и до Зла поляна. Оттук до Витиня, според картата е само три часа и половина. Видя ми се повече като разстояние, но пък уж беше само слизане... Както се оказа толкова си е, аз го взех за четири часа и половина с доста почивки.
 
[img]https://lh6.googleusercontent.com/-O9zR4QI1aR0/ULtH1w8bIPI/AAAAAAAAAV4/pxafdzJ8KyQ/s640/SDC19668.JPG[/img]
 
[img]https://lh5.googleusercontent.com/-ZX_Zoj_X3hk/ULtISpu_ZFI/AAAAAAAAAWE/AJYNtZ4rZnk/s640/SDC19671.JPG[/img]
 
[img]https://lh3.googleusercontent.com/-59DwcDyg-9M/ULtIVhgJBmI/AAAAAAAAAWM/piGuLD0_gIE/s640/SDC19674.JPG[/img]
 
[img]https://lh6.googleusercontent.com/-g6CM_ou0tr4/ULtIXPcOUMI/AAAAAAAAAWY/lxmtJgebr-w/s640/SDC19676.JPG[/img]

След като се поеме по правилния път след Зла поляна, вече няма как човек да се обърка – има си маркировка, а и пътя е широк. 
 
[img]https://lh6.googleusercontent.com/-nDwL5K52_7I/ULtIY-2DcfI/AAAAAAAAAWc/Yigz5NGcioI/s640/SDC19677.JPG[/img]

Като изключим прашния път гледките са приятни, макар и да продължава да ме гнети чувството, че все още се мотаем около София :-(.
 
[img]https://lh5.googleusercontent.com/-8hv7kCEWre0/ULtI0jMPqVI/AAAAAAAAAWo/C8pmfipHOuY/s640/SDC19678.JPG[/img]

Има и нещо положително, на едно място реших да си почина, и използвах момента да прибера първата карта и да извадя втората. Стараех се да не мисля, че освен тези двете има още пет. Още преди да тръгна бях решила да мисля само за дневния преход и да не вадя другите карти, преди да е свършила настоящата. Прегледах набързо новата карта, която ми е позната, защото съм минавала между Чавдар и Мургана. На картата това са само пет пръста, останалите две педи и половина са ми непознати. 
Включих телефоните да видя колко е часа и видях, че има обхват . Използвах момента да се обадя на брат ми. Този път имаше време и поговорихме по-дълго. Обясних му колко са ми помогнали щеките и му казах да отиде да си купи преди да тръгне. Сигурно съм му разказала и за пътя до тук, но нямам никакви спомени. Казах му, че мога да вървя и няма да се откажа сега. Тъкмо приключих разговора и почнаха да минават някакви хора. Предложиха ми да ме откарат до Витиня, но аз отказах. Иначе им бях благодарна, и ако беше друг преход с удоволствие щях да се метна и да си спестя блъскането по пътя, но този път нямаше как. 
Продължих си пеша полека-лека и по някое време настигнах Стили и Сашо, а по-късно и се събрахме и с Дидо. Пътя вече беше станал ужасно прашен, направо затъвахме в прахта при всяка крачка. Подир нас оставаше прашна диря и очаквах всеки момент отнякъде да се приземи Аполо. А ако беше валяло? Каква ли кал би се получила? :-) Представям си ако трябваше да я газя със сандалите...
Накрая маркировката започна да сече пътя и въпреки че видимо минаваше през къпини реших да минавам по нея, за да спестя ходене. Пак загубих останалите, после пак се настигнахме... и така накрая се добрахме до Витиня след почти 14 часов преход :-). 
 
[img]https://lh4.googleusercontent.com/-0D31KWPK72s/ULtI1qvuziI/AAAAAAAAAWs/aprrvsh8DpQ/s640/SDC19681.JPG[/img]

Ето я и туристическата спалня, в която вече ни чакат поръчаните продукти, а на един газов котлон в коридора се топли голяма тенджера с вода :-).
Готов декор за филм на Костурица :-).
 
[img]https://lh3.googleusercontent.com/-StaF7XnyZt8/ULtI2mXpd_I/AAAAAAAAAW0/cKz9Sc5frZk/s640/SDC19683.JPG[/img]

Със Сашо направихме цяла кофа таратор, салата, нарязахме сиренето и колбасите и се получи хубава вечеря. 
 
[img]https://lh4.googleusercontent.com/-2JwIUbRbZ2M/ULtI4-ydzUI/AAAAAAAAAXI/DIT58Mba7AY/s512/SDC19685.JPG[/img]

Изкъпах се отвън зад едно опънато на простора одеало, имах на разположение цял леген с гореща вода. С кеф изхабих почти цялото сапунче, за да махна праха от мен, без да ме интересува дори това, че по едно време пред сградата спря кола и слязоха хора. Ама и те не ми обърнаха внимание, явно са навикнали на къпещи се в импровизираната баня туристи :-).
Въпрек имизерната обстановка бяхме посрещнати повече от гостоприемно от леля Стефка и за мен това си остана едно от най-хубавите места, в които спахме. 
Запазих си и малко топла вода, в която накиснах прашните дрехи, особено чорапите никога повече нямаше да бъдат същите ;-).

[img]https://lh4.googleusercontent.com/-dhjhafokB_g/ULtI3s7CjuI/AAAAAAAAAXA/AGoB8l5RFnY/s640/SDC19684.JPG[/img]

Стигнахме и до вечерята, почти не чувствах вкуса на храната от преумора и прегладняване, но хапнах доста таратор, сирене и салата. Чак сега усетих колко съм жадна и че не съм пила достатъчно вода, въпреки че мислех да го направя. Нищо, таратора компенсира това. :-).
Изпрах си дрехите, първата вода беше черна, втората черна, третата тъмно кафява... май изобщо не успях да я докарам до бистра :-). Метнах ги на простора и се запътих към леглото. Ето го и него – най-удобното :-) За пръв път от началото спах непробудно и дълбоко, почти без да се будя.

[img]https://lh4.googleusercontent.com/-E35W_f46YhU/ULtI56pdA2I/AAAAAAAAAXM/Y4TV8Dpq55U/s640/SDC19687.JPG[/img]

Преди да заспя премислих постигнатото днес. 
Първо, престраших се да тръгна по сандали. От години ходя само с туристически обувки, защото си кривя краката, особено като се изморя, глезените ми са много слабо място. Доста обмислях възможността да тръгна с маратонки, но категорично я отхвърлих. Бях казала, че е невъзможно, а виж ти – сега съм със сандали :-). Човек предполага, Господ разполага... 
Второ, освен сухожилието, което не ме болеше непоносимо, нямах никакви други травми. Само днес ми се появи една плюска на петата и то от глупост – не забелязах, че сега като не съм с обувките, ръбът на левия крачол се вмъква между сандала и крака и очевидно ми е убивал без да усетя. Като се сетих да си навия крачолите вече беше късно, но поне спасих другия крак. Въпреки, че на външен вид изглеждаше страховито голяма и пълна с течност, прищката изобщо не ме болеше и реших да не я правя нищо. През следващите дни ту и слагах лепенка, ту забравях, но не ми създаваше никакви проблеми, даже не се и спука, нито ме болеше, а след похода изчезна неусетно. За щастие засега други поражения по краката нямах.
Трето, на следващия ден щях да продължа! 
Къде се е чуло и видяло женски дракон с магарешки инат да се откаже на Витиня по средата на  най-сполучливата си година?!  ;-)[/quote]


[quote="Mariana1000"][b]Ден пети (18.07.2011 год., сряда)

Отово покрай оградата на ДДС Витиня. Арабаконак – отнийде взорът кола за спасение не види. Традиционното загубване в гората над Стъргелската мандра. Боб с люти чушлета на Чавдар. Гадния чакълест път до Мургана е станал още по-гаден.


[i]“Това не беше храна, беше това, което ще стане
храната, ако е била добра и е отишла в рая на храните.”
Тери Пратчет[/i][/b]

На сутринта направих инвентаризация на крайниците – всички си бяха налице, усещаше се по болките. Не се бях сетила да пия аспирин :-(. Помотах се малко, измих се на чешмата навън... брррр, водата беше студена и прибрах дрехите си от простора. За съжаление панталоните не бяха успели да изсъхнат, налагаше се временно да нося резервните, които пазех чисти, защото ги използвах за спане. Прегледах отново багажа внимателно и изхвърлих още някои неща, даже откъснах кориците на дневника :-). С това завърших оптимизирането на раницата. Като се изключи запалката и някои лекарства нямам нищо, което да ми е тежало безмислено и да не съм го използвала поне веднъж по време на похода. 
Тук Дидо реши да се откаже заради болките в коляното, които мисля че си имаше още от тръгването :-(. Стана ми много неприятно, но той е достатъчно млад и сърцат за да мине Ком – Емине и то не само веднъж. Трябва му само добро лечение, малко повече опит и по-лека раница. 
Направихме си общата снимка пред спалнята, сбогувахме се с леля Стефка, а после и с Дидо, който оставихме да търси кой ще го качи до София със заръката да се обади като стигне. Дано това да е и последната такава раздяла до морето... :-(

[img]https://lh5.googleusercontent.com/-BJ61UcXqMHo/ULx-6uye9eI/AAAAAAAAAak/tOFFiBO-C8A/s640/SDC19688.JPG[/img]

Опитахме се да минем направо през ДДС-то, но пазача на портала ни показа правилния път по шосето. Чак сега видяхме и маркировката на асфалта. Повървяхме малко по него, после се отклонихме наляво към оградата на стопанството. Беше пообрасло с храсталак и къпини, заобикаляхме за да можем да вървим по-лесно, но дори да загубехме маркировката от поглед се придържахме към оградата и не след дълго излязохме на земен път, по който вече без никакви отклонения се излиза до една порта в оградата и долу в ниското се вижда Ботевградския проход. Ние се спуснахме по пътя, макар че иначе маркировката е направо през тревата и храстите, има и колове. 

[img]https://lh6.googleusercontent.com/-oDqnVvq_0zk/ULx--k272WI/AAAAAAAAAbA/8FAToTddmy0/s640/SDC19693.JPG[/img]

От Витиня тръгнахме в 6:45, отне ни два часа да стигнем до Паметника на победата. Не мога дори да си представя, как тези войници са издържали на зимните условия в Стара планина, и то не само да ходят, а да мъкнат снаряжение и да се бият. Какво ли е било тук през декември 1877 година, когато това е било пътят за освобождаване на София?! А това са били руси, украинци, финландци, румънци и беларуси... какво ли им е говорело името София... или България? 

[img]https://lh3.googleusercontent.com/-E2TL1yrq1Io/ULx_AYhBWnI/AAAAAAAAAbI/YyRuF7a13ZM/s640/SDC19694.JPG[/img]

Тук седнахме да закусим, аз видях че панталоните, които бях провесила на раницата вече са сухи и се преобух. Извадих разпечатката с най-полезната информация, която бях извадила от форумната тема за Ком – Емине. Един от двата проблемни участъка, за които беше писано най-много беше именно Арабаконак – Чавдар. Бях прочела обаче, че през юни доброволци от Вивател са премаркирали най-лошата част в гората над Стъргелската мандра. Препрочетох все пак указанията, прегледах и текста отзад на картата, не че помагаше особено, но аз си го правех за собствено удоволствие. Никой не е казал, че по Пътеката не можеш да правиш нещо и за кеф ;-)
Уж имаше маркировка около паментика, а като тръгнахме изчезна. Последната беше на една бреза и после край. А пътища дал Господ. Тръгнахме наляво – не става. Пробвахме надясно и леко надолу и стигнахме до ей това чудо насред пътя:

[img]https://lh5.googleusercontent.com/-upz2hOE61lg/ULx_DIvYhVI/AAAAAAAAAbQ/WM9RgLRuJGY/s640/SDC19696.JPG[/img]

Стои си така, вратите отворени, наоколо няма жив човек, от таблото висят всякакви кабели... почти очаквах ако отворим багажника вътре да има труп ;-). Поогледахме я от всички страни и продължихме. Видяхме и собственика, идваше от лявото разклонение на пътя. Добре, че беше той, та ни упъти да тръгнем направо. Няколко метра по-нагоре имаше и маркировка на един камък, но от кръстопътя нямаше как да я забележим. Казах си – ей тука някой да сложи еднатабелка, цена няма да има! :-)
Първоначално вървяхме по пътя, после маркировката навлезе в гората, но се оказа много обрасло, изподрах се и беше почти безмислено, защото скоро пак излязохме на пътя. На следващото такова пресичане реших да продължа по пътя, едва ли щях да вървя много повече, но не исках да се дера повече. Така че се върнах ана пътя и си вървях по него.

[img]https://lh4.googleusercontent.com/-fbUBSJ6Fqqs/ULx_HuRpyOI/AAAAAAAAAbY/5ZKBiaLn_9g/s640/SDC19699.JPG[/img]

[img]https://lh5.googleusercontent.com/-ycj48UJVU7s/ULx_JHj0JhI/AAAAAAAAAbg/HYt8TeW3wJM/s640/SDC19701.JPG[/img]

Момчетата ме чакаха малко по-нагоре и пак тръгнахме заедно. Имаше разклонения, но ясно си личеше кой е главният, т.е. нашият път.

[img]https://lh5.googleusercontent.com/-KH2foynEwCs/ULx_KONgFiI/AAAAAAAAAbo/qRubB-2InxM/s640/SDC19703.JPG[/img]

[img]Далече зад нас остана красавецът Мургаш.

[img]https://lh6.googleusercontent.com/-5qGQx6OndXw/ULx_OE9lkiI/AAAAAAAAAb0/_BG32jPH95A/s640/SDC19704.JPG[/img]

В десет и половина стигаме и до мястото, където трябва да изоставим пътя и да се отбием в гората. На два камъка в тревата вляво от пътя се вижда стрелка сочеща към тлъста маркировка:


[img]https://lh5.googleusercontent.com/-F0BKH75E3L8/ULx_PWiLyQI/AAAAAAAAAb8/SIBznYmdwS0/s640/SDC19706.JPG[/img]

Минахме и покрай бараката с надпис „Е3 20 м. вляво през копривите”, но коприви в случая няма, явно не са преживели необичайно горещото и сухо лято. Въпреки че малко по-нататък в гората пресичаме едно- две поточета и който иска си налива вода. Аз пак не съм пила много от сутринта и блажено се обезводнявам, докато шишето си стои почти пълно и само ми тежи на гърба.

[img]https://lh4.googleusercontent.com/-LnYXIzGt5ic/ULx_R5A0UZI/AAAAAAAAAcI/ptqOHOdkZd0/s640/SDC19710.JPG[/img]

Маркировката наистина е нова, тлъстичка и... я загубихме :-( Практикувахме известно време смрикинг, къпининг, шипкинг, склонинг и за щастие междувремено малининг ;-). 

[img]https://lh3.googleusercontent.com/-g3zb6FbZNL8/ULx_THTOrHI/AAAAAAAAAcQ/DcdGMsMHW-A/s640/SDC19711.JPG[/img]

[img]https://lh6.googleusercontent.com/-m4D4okvSkKE/ULx_W80u0-I/AAAAAAAAAcY/2fpnH6SL_FA/s640/SDC19713.JPG[/img]

[img]https://lh5.googleusercontent.com/-XRGaOcDqxhM/ULx_YHYgNUI/AAAAAAAAAcg/k_MBsj4WihI/s640/SDC19717.JPG[/img]

След двадесетина минути все пак излязохме пак на правилния път, където ни се наложи да минем през няколко паднали дървета. Видя ми се много гадно. Сега си мисля – че какво му беше, път къто слънце. Далече е Риш все още, делечееее ;-)

[img]https://lh6.googleusercontent.com/-6arfeuOKUe4/ULx_aCqxnUI/AAAAAAAAAco/5WZv7O2c5x4/s640/SDC19720.JPG[/img]

[img]https://lh3.googleusercontent.com/-9u2uA9YPk0o/ULx_d17LxcI/AAAAAAAAAc0/V7as5CHDO70/s640/SDC19721.JPG[/img]

[img]https://lh3.googleusercontent.com/-YuBhEe9yJEQ/ULx_koBMXAI/AAAAAAAAAdA/72ZKVKMNeKU/s640/SDC19724.JPG[/img]

Намирахме и ягоди и понеже и те са червени като маркировката, просто беше наш дълг да ги уважим. Залягаме с раниците... чиста проба мазохизъм ;-)

[img]https://lh5.googleusercontent.com/-xtKnLWni6ic/ULx_erImdzI/AAAAAAAAAc4/NuaaGkHo__4/s640/SDC19722.JPG[/img]

Спряхме да починем и да пиинем вода на разклона за х. Звездец. Оттук до хижа Чавдар беше много близо и в един часа бяхме там. Предишния ден се бяхме обадили тук и на Кашана, така че човекът, който заместваше хижаря ни чакаше, а обяда ни беше готов. 

[img]https://lh3.googleusercontent.com/-oaLpuXUGkWc/ULx_lbdZGaI/AAAAAAAAAdI/M8uPPOXcE0g/s640/SDC19727.JPG[/img]

[img]https://lh4.googleusercontent.com/-9NN43SCg5GA/ULx_nnfpYvI/AAAAAAAAAdQ/j0Fc2pz4CIY/s640/SDC19729.JPG[/img]

[img]https://lh5.googleusercontent.com/-JgV8rewdXWw/ULx_p92dWHI/AAAAAAAAAdY/ZDLqVtzcN7Q/s640/SDC19730.JPG[/img]

За пръв път от пет дни насам чувствах зверски глад, така че набързо ометох полагащите ми се две чинии боб, не отказах и лютите чушленца. Сто процента готвачът на олимпийските богове е поднасял такова нещо на трапезата им, ама за по-гурманско го е вписал в менюто като амброзия. ;-).
След вкусния обяд даже се изкъпах... малко в обратен ред стана, трябваше банята да е първа, но така се получи. Имаше гореща вода в изобилие и се възползвах да си измия косата. Другия път като тръгна на Ком – Емине ще си мина главата с машинката. Чак се чудех на Сашо и Стилиян как не им пречеха дългите коси. Аз все сплетена ходих и пак ми идваше да я отрежа, ама нямаше с какво :-)
Разпънах шалтето под брезата уж да подремна, но реших да звънна на брат ми и остатъка от почивката премина в разговори. Стефан ми каза, че същата вечер тръгва от Ком. Малко е да кажа, че се зарадвах, но ми се сви и сърцето, че ще тръгне сам. Винаги ме е страх за него, като ходи сам по планините, а и нали бях видяла през какъв пущинак минахме – от Тръстеная до тук не срещнахме никакви други туристи. Отгоре на всичко го болеше крак, чувствах се даже гузна, че в това състояние ще тръгне заради мен. Опитах се да му разкажа за какво да внимава по пътя, къде има вода и къде маркировката се губи, но вече бях натрупала толкова много спомени и впечатления, че не помнех всичко. Е, нали затова си водех дневник, имаше откъде да погледна :-). 
И въпреки че много се зарадвах на новината, беше гадно това, че и двамата щяхме да сме на Пътеката, но разделени от много километри. :-(
Малко се оляхме с почивката, цели два часа, така че от хижата тръгнахме чак след три.

[img]https://lh3.googleusercontent.com/-51hnzwO97J0/ULx_rmBUPII/AAAAAAAAAdg/nJLCEV1q1to/s640/SDC19732.JPG[/img]

Минахме през гората над хижата и излязохме на билото. В далечината се виждаше връх Баба с поделението. Спрях се да си сплета косата и през това време другите избързаха напред. Погледнах – вместо да вървят към паметника бяха тръгнали директно към върха. Извиках, но се бяха отдалечили и не ме чуха. Препуснах, доколкото ми позволяваха копитцата и раницата, ама докато ги настигна и стана късно. Това малко ни удължи пътя, защото загубихме височина, после се качвахме през едни хвойни, а отгоре на всичко и кравите в един краварник ни се присмяха с дружно мучене. Имаше и кучета, но говедарят ги заадържа.
Много ме беше яд, че пропуснахме паметника. :-(

[img]https://lh6.googleusercontent.com/-qGHiZkF4fYs/ULx_x_O6cnI/AAAAAAAAAdo/SOC-2b3lJB0/s640/SDC19733.JPG[/img]

[img]https://lh6.googleusercontent.com/-VJS2SSPTwlY/ULx_1HYNF0I/AAAAAAAAAdw/d3kvyyAsz0I/s640/SDC19736.JPG[/img]

[img]https://lh3.googleusercontent.com/-qxIJ5AZPrdw/ULx_5V0NnII/AAAAAAAAAeI/gp31cxwZ7YY/s640/SDC19740.JPG[/img]

Пътя си е ясен, все по камънаците. Срещаме и боровинкаджии, не знам какво берат, като тази година край пътя виждам хилави храсти без нито една боровинка по тях. Поздравяваме се, но видимо не са на кеф и на мен ми става неприятно както съм се откъснала от другите и съм сама. А хората едва ли са лоши, очевидно аз съм станала мнителна :-(.

[img]https://lh3.googleusercontent.com/-WDi6ay4osak/ULx_6K96TyI/AAAAAAAAAeQ/rbqzgAuoaLU/s640/SDC19741.JPG[/img]

Долу в ниското се виждат Пирдоп и Златица...

[img]https://lh5.googleusercontent.com/-GkhbsL-LpMc/ULx_68M5VII/AAAAAAAAAeY/XWV-m6wQE_U/s640/SDC19742.JPG[/img]

А отсреща се е ширнала Средна гора – малка, малка, ама красива :-)

[img]https://lh5.googleusercontent.com/-KEsGea2hWTo/ULx_9O_UiqI/AAAAAAAAAeg/o8aABIxlFJ8/s640/SDC19743.JPG[/img]

[img]https://lh5.googleusercontent.com/-AfC06sHI7rc/ULx_-h0SD5I/AAAAAAAAAeo/yUPcs9GPwSU/s640/SDC19744.JPG[/img]

Ето го и продължението – Свищиплаз, Паскал, Вежен... нима наистина стигнахме до тях? :-) 
Тук се разкъсахме много и се възползвах от това, че  съм сама за да се опитам да си обуя обувките. Пробвах с едните стелки, с другите, с по-тънки чорапи, с по-дебели, не става и не става, боли и това си е! Седнах край пътя и само дето не се разревах. Гледах високите върхове пред мен и акъла не ми го побираше как ще ги мина по сандали. Вървях си по пътя и докато краката ми бавно се подбиваха от чакъла си мислех за различни варианти, като най-лошия беше отказването. Разбира се, не на Кашана, защото още можех да вървя, но някъде по-нататък. И колкото повече път извървявах, толкова повече щеше да горчи отказването, това много добре го знаех. 
Включих си пак телефона, явно имах нужда от разговор, видях че Калина, съквартирантката ми е изпратила смс и и звъннах. После се обадих и на Дани, да го поразпитам за маршрута за следващите дни и къде има вода. Той прегледа пътеписите и ми каза това, което и без това знаех – от Кашана чак на чешмата с петте чучура при х. Планински извори.  
От разговорите не ми стана по-добре, даже напротив, сдухах се още повече. Това беше единствения път, в който изпитах някаква носталгия и ми се прииска да съм в София. Иначе е ясно, че всеки ден си мечтаех за нещо – главно за чешмата и хладилника ;-), но то беше различно. Сега ми стана мъчно за всичко и за нищо. Изчаках Сашо и Стилиян, не ми се ходеше сама. Седнахме да починем на една полянка, преди пътеката да завие накъм Кашана, нямаше закъде да бързаме въпреки че беше вече седем и половина. Спомнях се, че когато нощувахме тук, брат ми посочи накъм пътеката и каза, че до прохода е само половин час.

[img]https://lh5.googleusercontent.com/-KMYTUksBjM0/ULx__yLlAXI/AAAAAAAAAe0/Z680onKzx3w/s640/SDC19745.JPG[/img]

[img]https://lh5.googleusercontent.com/-N2o0nzlVhYs/ULyAAnPmZUI/AAAAAAAAAe8/xDZJdczlXS4/s640/SDC19747.JPG[/img]

И наистина след по-малко от половин час бяхме на паметника над прохода:


[img]https://lh3.googleusercontent.com/-t9dXoc-I7gQ/ULyABYqlI7I/AAAAAAAAAfA/hKGbMmpn0rA/s640/SDC19749.JPG[/img]

Района беше познат на Стилиян и след пет минути вече бяхме на хижата.

[img]https://lh4.googleusercontent.com/-iP2nldwgVgE/ULyACiPBQxI/AAAAAAAAAfI/6sVGDJ8yXCA/s640/SDC19751.JPG[/img]

Бях много изморена, с болки в краката и духаше ужасно студен вятър. Хижата е чудесна, но като всяка собственост на БТС се нуждае от пари. Имаше ток от генератор и не успях да заредя нито телефона, нито фотоапарата. На Витиня не се сетих и сега съжалих, въпреки че имаше още живот в тях, не правех много снимки и почти не бях използвала единия си телефон.
Обадих се на Стефан, тъкмо Климент го караше към Ком. Хванах ги на някаква бензиностанция, чувах гласа на Климент, който все питаше нещо... а аз егоистично имах нужда от този разговор. Сигурно имаше право да ми се ядоса, но ми се насъбра доста – освен трудностите с крака, умората и болката ми домъчня и за него. Още по-силно усетих носталгията към обичайния си живот. Самосъжалявах се, въпреки че сама си бях избрала да съм там, никой не ме караше насила и можех да се откажа по всяко време. 
Брат ми си ме познава, така че набързо ме спря да не се разрева. Попитах го дали да си оставя обувките тук, поне да не ми тежат, а след похода щях да дойдада си ги прибера, но той категорично каза да не ги оставям. Той щял да ги носи като ме настигне :-).
Тръгнах да се вайкам, че не мога да кача Вежен по сандали и той спокойно попита „А защо не?”. „Ами нали после идва и Ботев, и него ли по сандали?” и пак отговора беше „Е, защо да не може по сандали?”. Такъв си е Стефан, все си мисли, че мога, но не искам :-).
После като се замислих, стана много неприятно така. Той тази вечер щеше да бъде сам на Ком, а аз се лигавех, при положение, че бях минала вече Западна Стара планина. Тъпо, тъпо, тъпо... :-(
Приключихме разговора и решението беше същото – да продължавам както досега и до когато мога. Нямах желание за нищо, но се измих колкото можах – банята беше хубава, но нямаше ток за бойлерите и водата беше леденостудена. Изпрах си дрехите, въпреки че беше студено и нямаше да могат да изсъхнат до сутринта. Слязох в столовата, макар че нямах настроение, но не бях яла от обяд бях много гладна. Обичайния ми апетит се беше върнал.
Момчетата сигурно забелязаха, че не ми е добре и отклониха опитите ми да помогна в кухнята. Бяха направили салата, таратор, имахме и по едно кюфте и кебапче. Натъпках се до пръсване и за всеки случай още малко отгоре. Имаше телевизор, но телевизията не ми липсваше. 
Но бих убила човек за Kindle-чето ми! :-(
Трябваше да решим къде ще спим на другия ден, но само аз предложих да бивакуваме някъде на билото около х. Планински извори, където имаше вода. Останалите настоявааха или за х. Паскала или за х. Момина поляна. Знаех, че и при двете ще загубим страшно мнотго височина, но нямах сили да споря. Ако беше някоя друга вечер сигурно щях да го направя, но тогава просто седях и ми беше все едно. Бях като вцепенена, все едно не касаеше и мен какво ще се случва на другия ден, чувах как Благо звъни на Момина поляна и Паскал, и не ми пукаше. Само едно не мога да си обясня и досега, колкото и да го премислям – след като Борис Борисов изрично беше написал, че х. Свищиплаз вече работи и даже имахме телефон, как никой, включително и аз не се сети да звъннем там? 
Исках този ден, който започна така добре, да свърши по-бързо. Намазах краката си с Артростопа, пих аналгин и аспирин и едвам намерих сили да се пъхна в спалния чувал. Заспах още преди да се наместя както трябва...[/quote]


[quote="Mariana1000"][b]Ден шести (19.07.2012 год., четвъртък)

Вкусна закуска, късно тръгване и планове за лежерен ден. Зърваме билото – Изгубеният рай. 
Непредвидена гощавка на х. Свищиплаз. Голямото лутане. Почивка, но преди това произшествие.

[i]„Може би някога и за това 
ще бъде приятно да си спомням”
Вергилий[/i][/b]

Станахме рано, но хижаря го нямаше и трябваше да изчакаме, защото не си бяхме платили, а и той ни убеди да ни направи закуска. Натъпках се доволно с две пържени филии плюс сирене. Както досега се притеснявах, че не ям достатъчно, оттук насетне ставаше по-лошо, щях да се притеснявам как да се изхраня. Това което най-много ме проваля като турист е лакомията ми. За храна съм готова да продам всеки връх и да дам за бонус щеките си ;-)
Ето в тази постройка отстрани на хижата спахме, много приятно беше:

[img]https://lh4.googleusercontent.com/-ONEWqDVgfdQ/ULzIzIDHCcI/AAAAAAAAAh4/pmCycAm1yaA/s640/SDC19752.JPG[/img]

Между другото точно тук видяхме полякинята и германецът с магарето, катъра и двете кучета, които минаваха Е3, като бяха тръгнали от Емине. После разбрах, че са станали доста известни. По другите пътеписи виждам, че са успели да напредват, дано наистина да посрещнат Коледа вкъщи, както възнамеряваха! Сигурна съм, че много хора са ги помислили за луди, особено заради това, че са се привързали към животинките до толкова, че да им вадят паспорти, за да си ги вземат и през границата, но на мен идеята много ми харесва. Е, сигурно са малко луди, признавам, но все едно ние останалите на Пътеката не бяхме... :-) Сещам се за думите на чорбаджи Марко от „Под игото” –„ Лудите, лудите – те да са живи!...” 
От снощното ми лошо настроение нямаше и следа, даже ми беше чудно за какво толкова се бях разциврила. :-) Времето беше прекрасно, Балкана се беше ширнал пред мен, бях жива и здрава, и похода продължаваше ;-) 
Тръгнахме чак в 7:30. Язък ни за ранното ставане, с което се мъчехме всяка сутрин :-)

[img]https://lh5.googleusercontent.com/-NwtawUyas6U/ULzJ5MPk40I/AAAAAAAAAiE/QNqxZohGNtg/s640/SDC19755.JPG[/img]

Намерихме маркировката точно където пишеше в описанието на картата – до чешмата преди хижата по пътя за Златица. Тръгнахме по нея, но – каква изненада – скоро я загубихме. Не искам да бъда погрешено разбрана – благодарна съм на тези хора, че тръгнахме заедно, а към някои дори се привързах, но честно казано ми бяха изключително странни като ходехме. Най-отпред обикновено вървеше Благо, който признавам е най-издръжливия пешеходец, който познавам. Честно казано, даже му завиждах малко. Но сигурно и заради това не вкарваше грам мисъл в ходенето. Имам чувството, че даже се радваше като няма маркировка, защото може да върви направо. Затова и като загубихме маркировката изобщо не си направихме труда да я търсим. Благо хукна директно по склона, Пешо и Стилиян след него и ние със Сашо естествено след тях..  Ето това ми беше много чудно тогава, а и по-късно когато пак изпадахме в такава ситуация – защо всички вървяхме след Благо? Стилиян и Пешо имаха много по-добро чувство за ориентация и познания за планината от него, а го следваха сляпо. Защо? Загадка! Не искам да обидя никого в този пътепис, и честно казано идеята ми беше да премълчавам някои неща, които засягат други хора, но от друга страна така пътеписа нямаше да е верен. А то и мнението ми не е тайна, знаеше се още по време на похода. Накратко -  ако някой мисли, че греша за нещо или се чувства обиден, да си каже – ще добавя неговата версия веднага!
Та издрапах  нагоре до билото и раздразнението ми веднага изчезна, голяма красота, голямо нещо! :-) 
Един поглед назад да добия кураж от изминатия път. Не е като да вървиш покрай оградата на ДДС-то и да чакаш газопровода за ориентир, а? ;-)

[img]https://lh5.googleusercontent.com/-JkY0fKO5bYs/ULzJ541luKI/AAAAAAAAAiM/aNJIux77y3c/s640/SDC19756.JPG[/img]

Ето го и връх Свищиплаз, като съм го гледала отдалече ми се е струвал много внушителен и стръмен, а той всъщност се оказва симпатичен зелен дебелан :-)

[img]https://lh5.googleusercontent.com/-S8TXcoa6J5M/ULzJ8beLA7I/AAAAAAAAAis/b3Ez4snEe-A/s640/SDC19760.JPG[/img]

Направихме кратка почивка за ни се успокои дишането, да пием вода и да се насладим на гледката. Сашо почерпи с някакъв спрей против кърлежи :-). Аз при всяко спиране проверявах дали не съм си загубила чорапите от импровизирания простор на раницата :-) Това ми беше голям страх, че ще остана без чорапи и после даже ги връзвах допълнително :-)

[img]https://lh4.googleusercontent.com/-n3PZaYLSxIk/ULzKB-aE0QI/AAAAAAAAAjc/hG58Vq0CU38/s640/SDC19766.JPG[/img]

Свищиплаз го подсякохме, с изключение на Благо, който го изкачи набързо. Представям си какво му е било и на него да върви с толкова бавни хора...  :-(

[img]https://lh6.googleusercontent.com/-fIVDEo3SUmM/ULzJ7Ky9-hI/AAAAAAAAAic/WgljK9--r24/s640/SDC19758.JPG[/img]

[img]https://lh4.googleusercontent.com/-fvOLPTopc7s/ULzJ-oP5MEI/AAAAAAAAAjE/LWMyUr_jeRY/s640/SDC19763.JPG[/img]

Поглед на изток, за момент човек може да си позволи да помечтае:

[img]https://lh5.googleusercontent.com/-RgN5-6dS8zw/ULzKCqMCouI/AAAAAAAAAjg/HWncTf58p-Q/s640/SDC19767.JPG[/img]

 И докато Благо слиза от върха...

[img]https://lh6.googleusercontent.com/-_mKPfs-tbc4/ULzKFHRRYAI/AAAAAAAAAj8/lQiKcFJihLQ/s640/SDC19769.JPG[/img]

...ние се разполагаме за почивка :-)

[img]https://lh5.googleusercontent.com/-NP9DvnkiVvU/ULzKF93Fe-I/AAAAAAAAAj4/hYhEwAV71X0/s640/SDC19770.JPG[/img]

Ей така захилва билото. Изписан с подобрение - смее се без причина ;-)

[img]https://lh4.googleusercontent.com/-6E3MetNcwGo/ULzKGtWphoI/AAAAAAAAAkA/5UWGW6OHWpw/s640/SDC19771.JPG[/img]

Тук обсъдихме маршрута за следващия ден и по-специално Старопланинското Конче. От всички нас, единствено Пешо го беше минавал, и каза, че било много страшно. Някои от групата им наистина го минали на четири крака. Веднага си го представих като Пиринското Конче (как дори във въображението си успях да докарам толкова камънак в Стара планина, не знам! :-) ), и много се уплаших. Накарах останалите да ми обещаят, че ще го минем заедно и ще ми помагат.  
Намерихме отклонението за хижа Свищиплаз и тръгнахме надолу. Слизането ни отне около час и половина без да бързаме. Пресякохме няколко поточета, явно тук имаше вода в изобилие. Отбелязах си да не забравя да го кажа на Стефан като се чуем вечерта.
Тук видях и втората змия, лежеше си блажено на слънце насред пътеката, но като ме усети че се приближавам се шмугна в един храст отстрани. Успях да снимам само храста, излезе по-бърза от мен. Не знам каква беше, всъщност знам – кафява ;-)
Хижата приличаше на строителна площадка, сложили са слънчеви панели, ремонтират стаите. Поседяхме малко на терасата, аз помолих да си включа телефона да се зареди – не ми отказаха, дори напротив, казаха ми че тока е безплатен, да ползвам колкото искам :-). Веднага се възползвах да заредя и фотоапарата.
Хижаря Мишо и неговия приятел, който му помагаше ни поканиха на обяд, ние първо отказахме от кумова срама, но те настояха. Леле мале, че като почнаха да принасят тия хора – кюфтета, сланина на скара, салата с краставици, домати и печени тиквички, ракия, бира, безалкохолно... След първоначалното притеснение и боцкане оттук оттам се пресрамих и почнах да омитам чинията. Особено сланинката... ще съсипя клавиатурата от слюнкоотделяне, ако не спра да мисля за нея ;-).
Пуснаха телевизора и за пръв път чух новините за атентата в Бургас. Видя ми се така далечно и нереално всичко, което се случваше извън планината. По-късно, когато се върнах ми беше много интересно, че тази водеща новина и тема на разговори дни наред, за мен съществуваше само един час. Тогава наистина живеехме в друга реалност...
Колкото и хубаво да ни беше трябваше да тръгваме към Паскал. Още веднъж съжалих, че предната вечер не се бяхме сетили, че можем да спим тук. Настояхме да си платим за храната, хората категорично отказаха да ни вземат парите. Ееех, длъжници сме им , и  за храната, и за хубавите пожелания да стигнем до морето!

[img]https://lh3.googleusercontent.com/-8UmJzN1IXpQ/ULzKHlmUzvI/AAAAAAAAAkI/RUSRQRrxb4c/s640/SDC19773.JPG[/img]

[img]https://lh6.googleusercontent.com/-TrY3wPNEElU/ULzKJjL_-EI/AAAAAAAAAkY/wOV4WPnmU2s/s640/SDC19775.JPG[/img]

[img]https://lh6.googleusercontent.com/-KwEsl1XmHNw/ULzKKYGsY_I/AAAAAAAAAkk/-Wt0NZU5ylY/s640/SDC19776.JPG[/img]

Но и това прекрасно място си имаше недостатъци :-). Около хижата дебнеше невинни туристи едно рогато чудовище: 

[img]https://lh4.googleusercontent.com/-Oe8cndKNcfU/ULzKIgBpgLI/AAAAAAAAAkU/COBQmvxPDJc/s640/SDC19774.JPG[/img]

Макар и да ни увериха, че не е страшен. :-)  Не останах много убедена, но какво пък, нека си щъка хайванчето, сигурно и то като ни е видяло си е казало „ Ужас! Туристи!” ;-)
Тръгнахме преяли и сънени и пак объркахме пътеката, хахахаха. Днешния ден беше безнадежден. Тръгнахме направо през ливадите и тук стана белята – тревата беше суха и хлъзгава, аз се разсеях, забравих че съм със сандали и стъпих накриво с десния крак. Преряза ме остра болка и седнах на земята без да смея да си мръдна крака. Първата ми мисъл беше – край, до тук бях. Знаех, че не трябва да се движа. Казах на Сашо, че съм си навехнала крака и ще поседя, другите бяха някъде напред. Болката попремина и пробвах да си раздвижа глезена. Успях да стана и вече много внимавайки къде стъпвам продължих. Стигнах до едно дере и тъкмо се чудех как да го пресека се появи Благо. Попита ме как съм и ми посочи откъде мога да мина през дерето, че било кално. Път така и не намерихме, макар че според хижарите трябваше да има. На едно от следвашите поточета ние с Пешо се спряхме да пием вода и изгубихме другите от поглед. Поогледахме се, извикахме един, два пъти, но така и не разбрахме накъде са тръгнали. Всяко зло за добро обаче, скоро успяхме да излезем на маркировката над гората, иначе не знам как щях да издрапам през деретата долу. 
Скоро стигнахме до позната местност, където се бяхме разхождали при предишното ми идване, не след дълго се показа и хижата.
Това за мен е една от най-хубавите старопланински хижи. Не само че не обичам, ами направо мразя чай и го пия от немай къде само когато  съм премръзнала, но дори аз оценявам хубавия чай, който тук е в големи количества и напълно безплатен. Хижарката ни посрещна, след малко щяло да има топла вода, донесла е и продуктите, които си бяхме поръчали. Видяхме, че другите още не са дошли, което малко ни притесни, но и те се появиха след по-малко от час, живи и зрави, макар и поокаляни).. 
Настанихме се в  стаята, както и предишния път беше чисто и приятно. Сложих си студен компрес на глезена и полегнах уж за кратко, но съм заспала почти веднага. Остатъка от следобяда премина в къпане, пране, почивка и попълване на дневника. 

[img]https://lh3.googleusercontent.com/-_KiUeCdxQgg/ULzKLZKdELI/AAAAAAAAAko/HqZANdDw7mY/s640/SDC19780.JPG[/img]

От кухнята миришеше на леща и започнах да се облизвам. Пак направихме салата, имаше и сирене, кебапчета и кюфтета. Апетитът ми беше добър, въпреки обилния обяд :-) Реших кебапчетата и кюфтетата да направя на сандвичи за утре наобяд, защото до хижа Ехо си беше доста път. 
Ама и аз ги вършех едни... На единия крак ме болеше сухожилието, на другия глезена. До вчера куцах с левия, а днес и с десния. И въпреки, че куцуках и с двата крака  и през ум не ми минаваше да слизам към Пирдоп. Ей това беше най-странното, че все си казвах, край, до тука бях и в същото време гледах картата за следващия ден. Наистина луда работа! :-)
Измих съдовете, макар че хижарката ми каза да не се мъча. Въпреки че не обичам да мия съдове, ми беше приятно да го направя след хубавата вечеря :-).
Дойде време и за разговора със Стефан. Каза че е стигнал някъде над Лъкатник и ще нощува там. Раницата му била прекалено тежка. А той беше този, дето стоеше до мен, когато приготвях моята и ми се караше дори за няколкото допълнителни ластички за коса, който исках да взема :-). Разказах му аз как съм си олекотила багажа и настоятелно му казах да изхвърля без жал всичко което му се струва излишно. Сега имахме време да говорим повече и му разказах подробно за днешния ден – как съм се издразнила, че не следим маркировката, за страха ми от Кончето, за навехването на глезена. Така както му го разказах даже ми прозвуча смешно :-). Настроението ми веднага се повиши, като си представях как ще ме настигне и ще вървим заедно :-) Разбрахме се в кои часове ще си включва той телефоните, макар че шанса да имаме и двамата едновременно обхват беше малък. Каза ми, че току що е говорил със Стани и тя щяла да ми се обади след малко. Ах как ги мразя такива изпросени от друг обаждания! Нещо като „Обади и се, че е самотна и депресирана, тя ще ти се зарадва.”  Минала беше почти една седмица от тръгването и който се интересуваше как минава похода беше намерил начин да се свърже с мен, дори и чрез смс. Признавам си, че нарочно не си вдигнах тогава телефона. Бях започнала да виждам нещата в черно и бяло, въпреки зеления свят, през който минавах. А и предполагам, че все още не и бях простила, че в последния момент се отказа да тръгне с мен. Аз съм такава – помня като слон и трудно прощавам . Хич не се гордея с това! :-(
Вечерта завърши с вайкане в дневника относно Вежен и Кончето (на страха очите са големи!) и дълбок сън. :-)[/quote]

[quote="Mariana1000"][b]Ден седми (20.07.2012 год., петък)

Голямато качване. Нови мерни единици. Що е то Братаница и има ли стигане? 
Яхване на Старопланинското Конче. Стилиян като Мойсей почука с GPS-а и избликна вода на Вежен. 
Започнал с един паскал качване, денят завършва с 0,8 витини спускане към х. Ехо. 
На кой пръст на Юмрука сме?

[i]„Всичко е хубаво в този най-хубав
 от всички възможни светове.” 
Волтер[/i]
[/b]
Успяхме да тръгнем много рано – в шест часа. Понеже вече куцах и с двата крака, се бях барнала и с една наглезенка на десния крак :-). Вече не ми правеше впечатление, че съм по сандали, но това беше поради сомнамбулското ми състояние толкова рано сутринта.:-) 

[img]https://lh6.googleusercontent.com/-3aXoWdl28FM/UL4aLJCLe5I/AAAAAAAAAmM/HtSno9nH-PE/s640/SDC19781.JPG[/img]

Юрнахме се нагоре като невиждали баир, хахахаа, шегувам се, няма такова нещо. :-) Аз поне се влачех...е, не като плужек, защото имах къщичка на гърба си, ама като охлюв :-). Със Сашо измислихме две нови мерни единици – една витиня за продължително слизане и един паскал за изкачване. 
Ето това е един паскал:

[img]https://lh4.googleusercontent.com/-Jy0IFvogF00/UL4bT3juxvI/AAAAAAAAAmg/Hx_ky-qCB-w/s640/SDC19782.JPG[/img]

За час и половина стигнах връх Косица. Юпиииииии, вече бях отново на билото! И за пръв път след Ком – на над 2000 м. н. в. 
И отново вървя към слънцето! :-)

[img]https://lh4.googleusercontent.com/-V4YoOIHypdU/UL4buf34LoI/AAAAAAAAAmw/rsuWagL8MdA/s640/SDC19786.JPG[/img]

Край пътя лежаха чифт обувки. Горките, голям зор бяха видели преди да ги изхвърлят. Трябваше да извадя моите, да им покажа какво ги чака, щом ми притискат сухожилието! ;-)

[img]https://lh3.googleusercontent.com/-k0RgkQ0Sp9I/UL4bex01EQI/AAAAAAAAAmo/7yjqGSI-08A/s640/SDC19784.JPG[/img]

И следващата снимка ми е една от най-любимите от целия поход! За справка – първата глава, в която разказвам как на 19 ноември 2011 г. се качвам на Паскал и решавам да направя Ком – Емине. Имам си и снимка оттогава. 
А днес беше 20 юли.
Déjà-vu - точно осем месеца по-късно!
Същото място, същия човек, същата поза... същите панталони, хахаахаххаха!
Яко!

[img]https://lh5.googleusercontent.com/-wfS0B8sUq54/UL4bzp8gEYI/AAAAAAAAAm4/WRFuPRGjIbQ/s640/SDC19788.JPG[/img]

Вървях доста по-бавно от другите, но нова вече не ме притесняваше, защото знаех, че тук няма къде да се отклоня. От време на време спирах и щраках снимки, въртейки се в кръг. 

[img]https://lh6.googleusercontent.com/-wu6KBlvfzV8/UL4cczegy_I/AAAAAAAAAnE/D7jqOGGjkD4/s640/SDC19790.JPG[/img]

[img]https://lh4.googleusercontent.com/-eoyIkTWFz-Y/UL4cdgIj52I/AAAAAAAAAnI/coZb3vleXvY/s640/SDC19791.JPG[/img]

[img]https://lh3.googleusercontent.com/-RNxpLwWFon4/UL4ce9FpUKI/AAAAAAAAAnU/bVkbS_ddH1s/s640/SDC19792.JPG[/img]

[img]https://lh3.googleusercontent.com/-qYYzMhyWttY/UL4cgaKzMTI/AAAAAAAAAnY/BUY4tvXexfc/s640/SDC19793.JPG[/img]

[img]https://lh4.googleusercontent.com/-zdQYrsdMOAE/UL4chMMR6-I/AAAAAAAAAnk/K-rbEQbby2A/s640/SDC19794.JPG[/img]

[img]https://lh5.googleusercontent.com/-6ua8k-CYrKk/UL4ci2QjuOI/AAAAAAAAAno/PkCxeAqdEAE/s640/SDC19795.JPG[/img]

[img]https://lh3.googleusercontent.com/-bhPAgC24GIk/UL4cj4PNqWI/AAAAAAAAAn0/Nb93CZHQkt4/s640/SDC19796.JPG[/img]

[img]https://lh6.googleusercontent.com/-LPLP4aR5laI/UL4cl_Ds55I/AAAAAAAAAn4/pf5AUajdW34/s640/SDC19797.JPG[/img]

И накрая аз в центъра на кръга ;-)

[img]https://lh5.googleusercontent.com/-liD1PieD7JU/UL4cnQOpiBI/AAAAAAAAAoA/dC8q0_BlEhg/s640/SDC19799.JPG[/img]

От време на време срещах коне, които ме зяпаха любопитно. На един особено голям черен кон, който беше застанал точно на пътеката даже изпях 
„Какво си ме зяпнал, защо все във мене гледаш? 
Върви си ти по пътя и ближи си сладоледа.
Ти мислиш, че можеш, силно да ме разтревожиш.
Не умирам аз от страх, твърде смешно гледаш.” 
Може и да не умирах от страх, но не посмях да мина между тях, а ги заобиколих. Не че ме гледаха злобно, или нещо такова. По-скоро чакаха да отмина за да продължат да пасат на спокойствие.
Мисля, че изпълнението ми пожъна успех, затова възползвайки се от това, че съм сама продължих с пеенето. Иначе избягвам, защото наистина рева като магаре ;-)  :-)
В девет часа минах покрай табелката, указваща разклона за х. Момина поляна. 

[img]https://lh4.googleusercontent.com/-5ycDfLXLbLo/UL4dOX-UotI/AAAAAAAAAoM/HdN6U1SzocY/s512/SDC19808.JPG[/img]

Ето и още кончета, благодатна публика за магарешкия ми вой ;-)


[img]https://lh5.googleusercontent.com/-MoLDIYGBQZM/UL4dYdmlLhI/AAAAAAAAAoU/v4TIt7YDxEk/s640/SDC19819.JPG[/img]

Малко след стълба с табелките видях отвисоко и превърнатата в обор х. Планински извори.

[img]https://lh3.googleusercontent.com/-ACUEAnQto2w/UL4dhQpbYbI/AAAAAAAAAoc/TTvRwWEmuUk/s640/SDC19820.JPG[/img]

Тук Сашо беше спрял да ме изчака за да минем заедно покрай хижата, защото може да има кучета при животните, които видяхме да пасат наоколо. Съмнявах се, защото бяха крави, но наистина е по-приятно да вървя с него. Заобиколихме хижата и стадата и след десет минути настигнахме останалите, които бяха спрели край петоструйната чешма.

[img]https://lh6.googleusercontent.com/-xS3h8HWQwj0/UL4dsmEJ4BI/AAAAAAAAAos/t7HwiY2I8xk/s640/SDC19824.JPG[/img]

Оттук не беше трудно да си представя, колко хубаво е изглеждала хижата преди... и колко хубаво би могла да изглежда...

[img]https://lh4.googleusercontent.com/-2G4zJTtObDA/UL4dr9JyCDI/AAAAAAAAAoo/Xob8GjvvBfU/s640/SDC19822.JPG[/img]

На чешмата направихме кратка почивка, аз хапнах един от двата сандвича, които си бях направила предишната вечер. Наляхме си вода, аз реших да не натоварвам краката си и не налях и двете бутилки. Надявах се да намерим чешмата на връх Вежен, но ако не станеше щях сериозно да закъсам за вода.
Скоро хижата остана далеч назад. Еееееехей оттам дойдохме...

[img]https://lh3.googleusercontent.com/-MJ6Sj5s6TC4/UL4d-XabpVI/AAAAAAAAAo0/7O9NcqNVBR4/s640/SDC19825.JPG[/img]

... а ние отиваме ееееееееей натам:

[img]https://lh6.googleusercontent.com/-A_ZXik6ywtY/UL4eH5goUqI/AAAAAAAAApA/9LUoQJM9iB4/s640/SDC19828.JPG[/img]

След Булуваня всяко връхче ми се привиждаше като Братаница, не че знаех как изглежда. Качвахме се, слизахме, подсичахме, катерехме...
Сашо снимаше:

[img]https://lh3.googleusercontent.com/-n4ElPlr0zlE/UL4eIkJ-MrI/AAAAAAAAApE/m-2U934JY9s/s640/SDC19829.JPG[/img]

Аз играех на играта: познай от три пъти кое е Братаница?

[img]https://lh4.googleusercontent.com/-CfSHOZt6zT0/UL4eJUDMoXI/AAAAAAAAApM/rm0c93c8BOA/s640/SDC19830.JPG[/img]

Не успях да спечеля в тази игра, но разбрах какво става, ако изриташ камък и си със сандали. Кога ще спре болкатаааааа :-) След това вече внимавах и до края не пострада нито един друг палец  ;-)  :-)
Преди поредното изкачване се появи стадо с овчар и задължителното куче. Кучето беше възпитано, не лаеше :-). Овчаря попита накъде сме тръгнали, каза че не е далече, изобщо проведе този разговор сигурно за пети път, защото вървях последна :-). Бас ловя че ни мислеше за по-тъпи от овцете му, задето бъхтим с тежки раници по баирите за без пари. И аз мислех  по същия начин ;-)

[img]https://lh6.googleusercontent.com/-RooqhHh4pC8/UL4ePFYLUSI/AAAAAAAAApU/PEkwuX7bexg/s640/SDC19835.JPG[/img]

Накрая видях и Братаница с Кончето.
Братаница е стръмна. Егати баира! 
Кончето е странно – няма камъни. Егати въображението! 

[img]https://lh4.googleusercontent.com/-J-NCNGFJR2g/UL4ep3L6zZI/AAAAAAAAApc/IZ2tKqgvibg/s640/SDC19845.JPG[/img]

Зад Кончето се вижда Вежен... без малко да напиша Вихрен, хихихихиихи.
В другите посоки също има какво да се види.

[img]https://lh5.googleusercontent.com/-Kle55xp_MM4/UL4eyi6stuI/AAAAAAAAApk/6S96Bg-F6i4/s640/SDC19846.JPG[/img]

Със Сашо се снимаме взаимно. Е то ако тук не се снима човек, няма къде!

[img]https://lh3.googleusercontent.com/-SNCC7J73FAc/UL4e3459dgI/AAAAAAAAAps/pP3KThD_eZw/s640/SDC19848.JPG[/img]

[img]https://lh3.googleusercontent.com/-6sY6lwbMIpc/UL4e7qD-HWI/AAAAAAAAAp0/pWBEjWlB9OA/s640/SDC19849.JPG[/img]

Вежен е като полегнало слонче...

[img]https://lh3.googleusercontent.com/-TbcA0DquX6k/UL4fs7LRi-I/AAAAAAAAAp8/2NLncyLy0BE/s640/SDC19853.JPG[/img]

... зад старопланинско конче ;-)

[img]https://lh4.googleusercontent.com/-JrWT3A21Sz8/UL4f6PytZuI/AAAAAAAAAqE/L3vbJknuKkI/s640/SDC19855.JPG[/img]

Преди Братаница седнахме да починем и се загледахме как Благо напредва нагоре. Щом дори и той се качваше толкова бавно, значи качването наистина беше гадно. Е, не беше един паскал, но до 0,7 паскала го докарваше. Всеки достигнат кол беше повод за малък празник. :-)  А последния  -  за голям  ;-).
В един часа се събрахме преди Кончето, защото се бяхме разбрали да го минаваме заедно. Хапнах и втория сандвич, за всеки случай, ако се сурна в пропастта да не отиде зян. ;-) Макар, че съм малко разочарована от това, че действителността се разминава с ужаса, който съм си създала във въображението и мрънкането ми е било почти напразно. :-) Дори си има пътека! Срамота! Въпреки това се стараех да не гледам надолу докато минавах за да не ми се завие свят. Това е лошото, когато минавам по такива места или качвам стръмен връх, хората се наслаждават на гледки и снимки, аз си спомням само обувките и ръкавичките. ;-) И тук нищо не видях. А следващата снимка е след половин час, вече от другата му страна :-)

[img]https://lh4.googleusercontent.com/-eS1f8uSJBIs/UL4gPj1v7mI/AAAAAAAAAqM/s1nAP7pKdXM/s640/SDC19858.JPG[/img]

(Тук мога да отбележа в скоби, че вече съм минавала Пиринското и Старопланинското Конче, така че на ред е Рилското и се надявам не само да го мина като част от маршрута Е4, но и това да стане толкова бързо, колкото бързо успях да планирам и осъществя Ком – Емине. На това му викам алчност ;-) ) 

Следва подсичане на връх Пъпа, като междувременно успях да забърша пътем и няколко боровинки. Гледах жално тези, които останаха неизядени, но нямаше време да се спирам.
Започва продължителното катерене на Вежен:

[img]https://lh6.googleusercontent.com/-ofr1vDCt7vo/UL4gj4xYK0I/AAAAAAAAAqU/Ll6_4BSpcMo/s640/SDC19860.JPG[/img]

Скоро Пъпа, Кончето, Братаница с всичкия простор зад, над и около тях се отдалечават.

[img]https://lh6.googleusercontent.com/-pYFriUK3UK8/UL4gkw88KQI/AAAAAAAAAqg/OZZVJwcT9DA/s640/SDC19863.JPG[/img]

Минахме през малко камъни, ето знаех си аз, че има камъни и Вежен не може да се качи със сандали! ;-)

[img]https://lh6.googleusercontent.com/-3Z9ptZCIfuU/UL4glsAxWzI/AAAAAAAAAqk/op4-6XDNFPk/s640/SDC19864.JPG[/img]

Настигнах другите, които се бяха спрели  при кол с номер 211 и жълта стрелка сочеща към дерето, където се предполага че е чешмата. 

[img]https://lh6.googleusercontent.com/-B4LTLthuG3c/UL4grSy6rwI/AAAAAAAAAqs/8nBO0jDUQow/s640/SDC19866.JPG[/img]

[img]https://lh3.googleusercontent.com/-P0FrpwAxzRQ/UL4gsQofGbI/AAAAAAAAAq0/AHXDVZcX9-Y/s640/SDC19868.JPG[/img]

Благо обаче е слизал и чешма няма :-(. Макар че не съм изпила всичката си вода, представата за студена запотена бутилка ме кара да преглъщам, а и знам, че до хижа Ехо има още много път. Пладне вече е отминало, но на небето няма дори едно облаче и слънцето пече ли, пече... да му се не види, верно ли няма вода?! :-(
Оказа се, че вода има, просто Благо не е видял чешмата. Стилиян наля вода и в моите шишета, така че не се наложи да слизам до долу. Мммммм, колко сладка е студената вода в тая жега! 
Отбелязвам си специално в дневника номера на кола и това, че долу има пейки за ориентир, за да докладвам на брат ми. Ролята на разузнавач ми харесва :-).
След 15 минути по темето на Вежен, стигаме и до връхната му точка, където се отдаваме на фотографска вакханлия . :-) 

[img]https://lh3.googleusercontent.com/-T8yHaRvHzZE/UL4g6wuBTvI/AAAAAAAAAq8/Hm0jpTY1hsU/s640/SDC19872.JPG[/img]

[img]https://lh4.googleusercontent.com/-VXp56zbdHMg/UL4g7ZAk0rI/AAAAAAAAArE/GX7nqJX90Aw/s640/SDC19873.JPG[/img]

[img]https://lh3.googleusercontent.com/-oqU0LGOAc7I/UL4hBLhYfXI/AAAAAAAAArM/VrAQHIGMUyI/s640/SDC19876.JPG[/img]

[img]https://lh3.googleusercontent.com/-MPQtgA9V7jA/UL4hCJHsP_I/AAAAAAAAArU/Cqa13MG59LQ/s640/SDC19877.JPG[/img]

Часът е 15:45, времето напредва и Стилиян и Пешо избързват напред. Ние със Сашо изоставаме да снимаме, и даже се разполагаме за почивка на Каменната порта. 

[img]https://lh5.googleusercontent.com/-MP9UZGLKEro/UL4hdub8kTI/AAAAAAAAArc/NZzUqpF7CWc/s640/SDC19891.JPG[/img]

[img]https://lh4.googleusercontent.com/-fJVpTQosO5c/UL4heXisq5I/AAAAAAAAAro/qh-A6xQsqns/s640/SDC19894.JPG[/img]

[img]https://lh3.googleusercontent.com/-nRjx6SBJFoU/UL4he6ldUsI/AAAAAAAAArs/8szfCG142fk/s640/SDC19897.JPG[/img]

Тук прибрах втората карта, която беше до Вежен и извадих третата. Първоначално си мислех да изхвърлям използваните карти, но после ми дожаля, все пак толкова пъти ги бях отгръщала, разглеждала и чела. Като ги гледам сега и разбирам къде е било най-лесно за ориентиране и съм разгръщала картата най-малко –  точно третата карта от Вежен до Тъжа – Централния Балкан. :-)
Тръгнахме да слизаме към Рибаришкия проход, часът беше около пет и се надявах до осем да стигна до хижата.

[img]https://lh5.googleusercontent.com/-EtwajD93xnQ/UL4iJtdsNHI/AAAAAAAAAr0/9SpL2C7qynE/s640/SDC19903.JPG[/img]

Още повече, че тя вече се виждаше на отсрещния склон.

[img]https://lh4.googleusercontent.com/-2nZmm1Cjxr8/UL4iSyDeBfI/AAAAAAAAAr8/IBDbNfBMXYo/s640/SDC19904.JPG[/img]

По едно верме видяхме Пешо да се връща – решил, че е сбъркал пътя, защото се слиза, пък и посоката не му се виждяше правилна. Пак извадих картата, гледах, четох, даже и компаса извадих, съвпадаше всичко – това си беше пътя. Тръгнахме пак и скоро видяхме, че няма шега, няма измама, вървим накъдето трябва:

[img]https://lh6.googleusercontent.com/-a2ckmUPcZOA/UL4iTTn-oWI/AAAAAAAAAsE/0FuzBMTRan8/s640/SDC19906.JPG[/img]

Тух на пътеката започнаха да се появяват едни големи скакалци. Гадни тлъсти насекоми с гадни крачета... :-( Имам фобия към насекоми и се потресох още като видях първия :-(. Отгоре на всичко бях по сандали и от тях ме деляха само едни чорапи. Ами ако настъпя някой? Ами ако някой ми скочи на крака? Поне стояха неподвижно. Правех невероятни подскоци, опитвайки се да не стъпя върху тях. Видях, че имаше доста смачкани, явно никой преди мин не си беше гледал в краката. Не исках да продължавам, но не смеех и да спра насред гадините. Накрая ми се повръщаше, стомаха ми се беше свил на топка, ръцете ми бяха изтръпнали... лелееее, все едно бях участвала в сцена от „Индиана Джоунс”.  
С приближаването на Юмрука скакалците се разредиха и накрая съвсем изчезнаха. Отдъхнах си. Имах нужда да седна, да пия вода и да се успокоя от преживения ужас. 
Стигнахме и до Юмрука, където подсичащата пътека се отделяше от зимната жалонна маркировка:

[img]https://lh4.googleusercontent.com/-vhnLjDg2f7Q/UL4iVngHi8I/AAAAAAAAAsQ/G8fVpFMiuV4/s640/SDC19907.JPG[/img]

Тук вече виждахме табели начесто, въпреки, че не виждам накъде другаде можехме да тръгнем, освен по пътеката – и от двете ни сттрани беше невъзможно за слизане, или за изкачване. Пешо отбеляза, че колкото сме по-близо до някоя хижа, толкова по-нагъсто е маркировката. Логично, макар и непрактично...
Уж преди да тръгнем през гората хижата се виждаше наблизо, но пак ни отне почти час да стигнем до нея. Все пак накрая видяхме параклисчето, а в седем часа, след 13 часов преход пристигнахме в хижа Ехо. :-)

[img]https://lh4.googleusercontent.com/-abTsmZc3UfU/UL4iWE0905I/AAAAAAAAAsY/87xSz8x3QhQ/s640/SDC19910.JPG[/img]

[img]https://lh3.googleusercontent.com/--j20jGYGiuc/UL4iWqD-KDI/AAAAAAAAAsg/ltr3shgf_aw/s640/SDC19911.JPG[/img]

[img]https://lh6.googleusercontent.com/-ApNpvraGtGY/UL4iXuZBdQI/AAAAAAAAAsk/G6V87JETc8w/s640/SDC19912.JPG[/img]

Имаше доста хора – една френска група, бяха започнали да финишират и маратонците от „100х24 Стара планина”. Първата ми работа беше да метна раницата пред хижата, а втората да се огледам за позната физиономия. Бяхме се обадили още предния ден да запазим места и разчитах, че вече имаме стая и бързо ще мога да се класирам за банята и манджата. :-) 
Само че изненадващо първата позната физиономия беше на един приятел на Стилиян – Пешо. Поздравихме се,  до него седеше и самия Стилиян. Каза ми, че е качил Юмрука, защото отдавна имал желание да го направи. Първо си помислих, че се шегува и се засмях, но после разбрах, че говори сериозно. Браво на него! 
Поптах дали са се настанили, но Стилиян нищо не знаеше. Оставих го да се радва на компанията на приятелите си (честно казано, даже малко му завидях :-( ) и потърсих Благо. Намерих го да обяснява нещо на една група, която както разбрах по-късно е спала под Кончето. Браво и на тях! За мое съжаление и  Благо не знаеше къде ще спим. 
А си спомням как  някои хора ми заблазяваха, че ще тръгна с толкова мъже...  :-) 
В столовата беше гмеж, едвам се добрах до хижаря, спомни си за обаждането, каза че имало и друга група от четири човека, която се е обадила, но понеже ние сме първи вземаме леглата. Ужас! Сега пък прецакахме някакви други хора, само защото пристигнахме по-рано от тях. По принцип нямам нищо против да спя в столовата или навън, но не и когато има толкова много народ и ще ме прескачат. Тази нощ имах нужда от хубава почивка.
Така че попълних регистрационната карта с имената ни и помолих да ми покажат стаята веднага ако е възможно. Леглата бяха на два етажа и веднага си избрах едно от долните, възползвайки се от това, че бях първа. 
В другата половина на стаята се настаняваха други туристи и ми беше интересно да послушам как двама от тях си говореха. Така и не разбрах откъде се бяха качили, сигурно от Розино, но всичко им беше криво – това че ще спят с други хора, че раниците им са прекалено тежки, че е мизерно, че няма обхват на телефоните, че било много далече и следващия път само с кола... Раниците им наистина бяха огромни, какво толкова мъкнеха за два дни? Попитах ме откъде идвам, стана ми неудобно да си призная, че от Ком и затова им казах от х. Паскал. И без това не им говореше нищо. :-) Повайкаха се още малко за безрадостната си съдба да се озоват на това отвратително място и се зарекоха да си тръгнат още на другия ден, въпреки че са мислели да останат до неделя. Беше ми много смешно и искрено се забавлявах. :-)
Само дето през нощта единия така хъркаше, че ако не бях толкова изморена щях да стана да го задуша с възглавницата, хем да го отърва от мъките на слизане. ;-)
Дотук добре, сега  банята... която се оказа мисията невъзможна. :-)
Поседях на опашката заедно със Стилиян, неговия приятел Пешо и една много симпатична участничка в мааратона, която разказа за него, а аз пък съответно за нашия поход. Въпреки, че краката ме боляха и сто процента съм изглеждала смачкана, се чувствах много добре и бях в прекрасно настроение. Вече и дума не можеше да става за отказване, всъщност това беше първата вечер, в която бях убедена че ще стигна докрая. Ей така, просто си знаех, че ще стигна. 
Накрая успях и аз да вляза в банята. За съжаление огънят в бойлера беше почти изгаснал, веднага сложих всички по-тънки дръвца, които имаше. Никой ли не се беше сетил, че в планината няма Топлофикация? ;-) Водата не беше много гореща, а после стана и откровено хладка, но се изкъпах с кеф, а на излизане набутах всички дърва, които имаше във вече разгорелия се огън. Нека поне следващите да се напарят както трябва. :-)
Изпрах си дрехите на мивката пред банята, със задоволство забелязах, че има вятър и ще изсъхнат през нощта, хапнах една леща и се излегнах блажено. Писах малко в дневника, но бях изморена и реших, че на Добрила, където се предвиждаше почивка ще наваксам. 
Пих аналгин и аспирин, намазах си краката и заспах блажения сън на турист, който е минал Кончето и е качил Вежен. ;-)[/quote]

[quote="Mariana1000"][b]Ден осми (21.07.2012 год., събота)

По-добре манджа на х. Козя стена, отколкото цяла стена еделвайси ;-). 
Трябва ли да обясняваме на всеки срещнат турист откъде идваме и накъде отиваме? 
Беклемето – цивилизация и изкушение. Спор относно соц паметниците. 
До хижа Дерменка през заслон Орлово гнездо – жега, чакъл, жега. 
Власите се давят накрая на Дунава.

[i]„О! Стара планино! Милея ти за висотите,
двърталища зеленотравни, голи на орлите,
се бляскат мрамор снегове, из дола водопади
гърмят пенливи, буйни всред скалистите грамади,
въздишам, о, Добрило, за твойта тайнствена юдол,
за черни ти букаци и за твой връх стръмен, гол.”

„Станси. Стара планина.” – Иван Вазов[/i][/b]

Ставането пак ми се видя твърде ранно и едвам си събрах багаж, вдигайки толкова много шум, че окончателно съм затвърдила решението на съквартирантите ни да не спят никога повече в общи помещения на хижа. :-). В шест и половина се събрахме пред хижата почти готови за тръгване. Благо не издържа, каза че не може да чака повече и тръгна, така че направихме общата снимка без него.

[img]https://lh5.googleusercontent.com/-8Ul5vJ2jkBI/UL8mW0YyxCI/AAAAAAAAAwg/Moe6XVxcdkc/s640/SDC19914.JPG[/img]

Бяхме упътени любезно със стрелка:

[img]https://lh4.googleusercontent.com/-1HvN9i4xZVQ/UL8mYLZcI0I/AAAAAAAAAwo/BAs77c7TDFA/s640/SDC19915.JPG[/img]

И тръгнахме към хижа Козя стена:

[img]https://lh6.googleusercontent.com/-MoLXcp_sdF4/UL8maHF2ixI/AAAAAAAAAww/kxIaDNb9PMI/s640/SDC19916.JPG[/img]

Тук за мен беше втората най-хубава отсечка, след тази от Тръстеная до Лескова. Уж си гледах в краката да не се контузя пак, но повече зяпах наоколо и не ми се прибираше фотоапарата. Само ме беше яд, че няма да мога да направя хубави снимки.

[img]https://lh3.googleusercontent.com/-zzbyZJmX0pc/UL8mgdmmM6I/AAAAAAAAAw4/3XdHqpvHXc8/s640/SDC19917.JPG[/img]

[img]https://lh3.googleusercontent.com/-PyLm3F_G1d8/UL8mp7XwuTI/AAAAAAAAAxA/n7S841wnqiY/s640/SDC19919.JPG[/img]

[img]https://lh5.googleusercontent.com/-EThL-iQ9ugk/UL8m8l1nVDI/AAAAAAAAAxY/g-8lMO4mSLk/s640/SDC19926.JPG[/img]

Въпреки сушата, тук имаше истинска цветна градина.

[img]https://lh4.googleusercontent.com/--qVoTFTXKgM/UL8mySkTJ9I/AAAAAAAAAxI/MCconTxxURU/s640/SDC19922.JPG[/img]

А ето и един магарешки бодил сред цветята: ;-)

[img]https://lh5.googleusercontent.com/-8n2TbwHT-Qo/UL8mzRDMb7I/AAAAAAAAAxQ/hheYKOTzrPo/s640/SDC19925.JPG[/img]

 Стигнахме до мястото, където има предупреждение за опасен маршрут и решихме да минем по заобиколната пътека. После от брат ми разбрах, не е било толкова страшно. Следващия път ще минем по него за разнообразие.

[img]https://lh6.googleusercontent.com/-v-CvDXTVBF4/UL8m-d5VxyI/AAAAAAAAAxg/jTKqJxu7QEI/s640/SDC19929.JPG[/img]

И оттук си е хубаво:

[img]https://lh6.googleusercontent.com/-inDO3ltnm08/UL8nbGeSeKI/AAAAAAAAAxo/zAf6xMf9ctI/s640/SDC19931.JPG[/img]

Слънцето грееше в очите ми, но въпреки това успях да видя хижа Козя стена отдалече:

[img]https://lh4.googleusercontent.com/-eKedVgJp7fk/UL8nt3RNskI/AAAAAAAAAxw/v2VJUED2Jso/s640/SDC19935.JPG[/img]

В девет часа се разположихмее за почивка и закуска пред нея.

[img]https://lh3.googleusercontent.com/-rN8dIjTDTcw/UL8nu25g87I/AAAAAAAAAx4/u0y-rgYfOAM/s640/SDC19936.JPG[/img]

Отново ме гонеше глад и реших да пренебрегна овесените ядки за сметка на нещо готвено, колкото и да беше рано. Изядох едно пиле с картофи. Пилето присъстваше символично и най-вече в името, но след като напоследък не бях яла друго готвено, освен леща, кебапчета и кюфтета ми се видя страхотно. 
Кратка справка с многото табели пред хижата и тръгнахме.

[img]https://lh3.googleusercontent.com/-kEC0GZoz7dU/UL8nwHabVeI/AAAAAAAAAyA/OOzlqRs2eB0/s640/SDC19938.JPG[/img]

Правя и още нещо, което ми е по-любимо даже от самоснимането – да снимам как някой друг снима. Ама добре ми се е получило?! :-)

[img]https://lh5.googleusercontent.com/-SevQ-YwvDLc/UL8nypDj1DI/AAAAAAAAAyI/MntsHbX4COI/s640/SDC19939.JPG[/img]

Пътя продължава да е живописен, аз гледам да щракна някоя снимка набързо. 

[img]https://lh6.googleusercontent.com/-TXKgfB-ltj4/UL8pMo4w6uI/AAAAAAAAAyU/ba9xFR7CjVE/s640/SDC19943.JPG[/img]

[img]https://lh4.googleusercontent.com/-eDHlrkUJJ68/UL8pNixukoI/AAAAAAAAAyY/dSCJYV7WcfA/s640/SDC19944.JPG[/img]

Така и не разбрах къде растат еделвайсите. Никога не съм виждала на живо в планината, само изсушени и такива в саксия в магазин за цветя. Надявам се да видя, преди някой да откъсне последния.
Снимам отново хижа Козя стена, която се е превърнала в почти неясно петънце и карам Сашо да ме щракне накъм Беклемето, където пък се белее арката на паметника.

[img]https://lh3.googleusercontent.com/-yAUHeME-nfY/UL8pyvbp_OI/AAAAAAAAAyw/bF17gdUcYPE/s640/SDC19949.JPG[/img]

[img]https://lh5.googleusercontent.com/-A64Xaq90Eus/UL8patmzytI/AAAAAAAAAyo/S3tmXMXECi0/s640/SDC19948.JPG[/img]

Минахме покрай ето този паметник. След него гледката беше неповторима.

[img]https://lh6.googleusercontent.com/-mou0btJXVtM/UL8pz6_jrnI/AAAAAAAAAy4/PZUwxmYtsDM/s640/SDC19950.JPG[/img]

Веднага решихме, че без фотосесия няма да мине.

[img]https://lh6.googleusercontent.com/-5qKor3gIJ7g/UL8p1E_O11I/AAAAAAAAAzE/Algd8CNHhtk/s640/SDC19952.JPG[/img]

И понеже тук е пълно с туристи, лесно намерихме кой да ни направи обща снимка.

[img]https://lh6.googleusercontent.com/-l-me3kN1Njw/UL8p1q7U-kI/AAAAAAAAAzI/N3YQzFBjQ-8/s640/SDC19954.JPG[/img]

Разменихме по няколко думи с другата група. Естествено първия въпрос е – откъде и накъде? Казахме, че идваме от Ком. Веднага ни погледнаха с оня особен поглед, запазен за безобидно лудите. Оттук до Беклемето почти всички които срещахме ни задаваха същия въпрос :-) Гледах ги какви са чисти и свежи и не можех да не си помисля колко опърпана изглеждам. Явно в мен се събуди някаква женска суетност :-)
Подминахме и стада от крави, които за момент ни поглеждаха с досада, без да се интересуват откъде идваме, а после продължаваха кротко да пасат.

[img]https://lh5.googleusercontent.com/-9mt7jcjVYwM/UL8qWr5THvI/AAAAAAAAAzQ/WLWEMUz1ssg/s640/SDC19959.JPG[/img]

Понеже Сашо и Стили не успяха да решат коя крава е най-хубавата, ги снимах с всичките. ;-)

[img]https://lh3.googleusercontent.com/-X2dWctI806g/UL8qXlG5RgI/AAAAAAAAAzY/qbIF2T-ic1s/s640/SDC19960.JPG[/img]

Излязохме и на последната височина преди Троянския проход (Беклемето). 

[img]https://lh4.googleusercontent.com/-r0pmPpZII2c/UL8qYhoyObI/AAAAAAAAAzg/dyA17pc1mpQ/s640/SDC19961.JPG[/img]

На горната снимка се вижда чешмата, от която си наляхме вода. Там където двата пътя се пресичат (пътеката с коловете, на която е спряла бялата кола и земния път) се продължава в дясно  и на около 200 метра има чешма с корита. Вижда се от пътя и водата става за пиене. Вече беше почти един и доста силно печеше, така че студената вода ни дойде добре. Иначе знаех, че и на самия проход има чешма, но трябва да се слиза повече.
Тук ми се обади брат ми, беше стигнал до Белия камък и ме питаше накъде да тръгне за Зла поляна. Връзката беше много лоша, постоянно прекъсваше и не разбирах точно какво ме пита, а той изобщо не ме чуваше. Накрая разбрах, че е намерил пътеката, но очаквал да е маркирана, защото в картата е отбелязана така и се чуди дали да тръгне по нея. Сигурно чак в Троян са ме чули да крещя „Не е маркиранааааааааа!” :-) Както и да е, разбрахме се :-) Браво на него, за три дни до Витиня (както разбрах по-късно беше стигнал даже почти до Арабаконак)! Но това си беше брат ми, не се учудих изобщо. :-)
Сега си спомням, как в един от следващите разговори по телефона се опитах да му обясня къде е тази вода на Беклемето. Височината, паметника, единия път, коловете, другия път, надясно, наляво... и никакво разбиране. Накрая отсече „Како, не умееш да обясняваш.” Ами прав си е, ето още едно туристическо умение, което ми липсва. :-) А толкова се стараех да запомням водизточниците и трудните места... 
В един часа стигнахме и до асфалта, по който непрекъснато минаваха коли. Признавам си, че си помислих, че ако вдигна ръка и някой ми спре, то след няколко часа ще бъда в София. Но не го мислех сериозно, честна дума! ;-) 
Минахме по пътя под паметника, направих му няколко снимки, просто защото беше важна точка от маршрута, но иначе не ми хареса – поредната бетонна грозотия. 

[img]https://lh6.googleusercontent.com/-vfJYCaKp0fU/UL8rEkPwgpI/AAAAAAAAAzo/zHR8Hz8TpSI/s640/SDC19966.JPG[/img]

[img]https://lh5.googleusercontent.com/-kQA1za8yTng/UL8rGmlHVoI/AAAAAAAAAz4/03jSK0ItplQ/s640/SDC19972.JPG[/img]

По-красиво ми се струваше как пътищата се виеха през планината.

[img]https://lh5.googleusercontent.com/-xhJ3SOFJgSA/UL8rFxUe2dI/AAAAAAAAAz0/3lRO71hDxZw/s640/SDC19967.JPG[/img]

Тук снимах и някаква безмислена пътечка край пътя7

[img]https://lh5.googleusercontent.com/-96P7d-IXNcg/UL8rbw7qxSI/AAAAAAAAA0A/S8CAOSA3HcU/s640/SDC19970.JPG[/img]

Много ми беше смешна – върви си така край пътя, отива в нищото, заградена с жълто парапетче и насипана със ситни камъни. Е, не беше точно в нищото, до едно обзорно място с пейка стигаше. Ама голяма глупост, да ме прощава, който я е измислил. Особено с тоя камънак, дето беше насипана, кой нормален човек ще иска да си подбива краката по него, вместо да ходи по земния път или по тревата? Сигурно маса европейски пари  са „усвоени”... и за какво? :-(
Виж това, че бяха сложени нови жалони от зимната маркировка са добре използвани пари. :-)
Тук се разминахме и с поредните боровинкаджии, направо им се чудех какво беряха?
Спряхме се на сянка под стрехата на едно заключено заслонче, не че пътя беше толкова изморителен, колкото жегата не се траеше. Докато почивахме проведохме един мързелив спор за соц паметниците и дали изобщо трябва да се събарят които и да било паметници. Сашо беше против, а аз открай време смятам, че всички бетонни мастодонти трябва да се махнат. На първо място този пред НДК, известен дори на нас провинциалистите като шестоъгълния петох....к, а веднага след него даже по-грозния варненски на спирка Почивка. И Альоша, макар че сигурно пловдивчани ще ме линчуват за това мнение. Шуменския могат да го оставят, той е прекалено смешен за да се разруши, пък и има вход, нека шуменци изкарват пари от него и без това им е струвало прекалено скъпо изграждането му. За съжаление никой не е съгласен с мен и добре че е така, че иначе как ще виждат къде е Беклемето ком-еминейци още от Козя стена, ако го няма паметника? ;-)
Колкото и да не ни се искаше да се показваме на слънце, тръгнахме към заслон Орлово гнездо. Добре, че не се върви постоянно по чакълестия път, а има и пътека.

[img]https://lh6.googleusercontent.com/-96qHDy1BR7o/UL8rr21XjmI/AAAAAAAAA0I/6DEVhWYYgRw/s640/SDC19974.JPG[/img]

На едно място се усетих, че вече се виждат Амбарица и Купените. Скоро не съм се вайкала за нещо, тъкмо от вчера, но ето че си имам нов повод – тоя Голям Купен какъв висок, стръмен и страшен изглежда! ;-) 

[img]https://lh6.googleusercontent.com/-C8YkTy_Mzvo/UL8rs8fHMUI/AAAAAAAAA0U/r6e2EHdSVbw/s640/SDC19976.JPG[/img]

В два и половина сме на заслона. Така или иначе се влачихме дотук, решихме да седнем, имаше и бира, и студена вода. :-) Заслонът всъщност представлява малка хижа, в която може да се преспи и да си поръчаш храна.

[img]https://lh6.googleusercontent.com/-qToGfnLV0bA/UL8rt7Fn_pI/AAAAAAAAA0Y/ev-UulCkoes/s640/SDC19977.JPG[/img]

След час и половина се дотътрихме и до хижа Дерменка.

[img]https://lh3.googleusercontent.com/-ZjAGVthLwwk/UL8sC6aQn9I/AAAAAAAAA0k/3vtJsiPc3DM/s640/SDC19978.JPG[/img]

[img]https://lh4.googleusercontent.com/-Bp3lzYeeHkk/UL8sDp42o4I/AAAAAAAAA0s/O0abYTvk5oY/s640/SDC19979.JPG[/img]

[img]https://lh6.googleusercontent.com/-gZvkG985Ntc/UL8sD4x3uyI/AAAAAAAAA00/kfF2ilUl9PM/s640/SDC19980.JPG[/img]

Там живота кипеше с пълна сила – много коли, много хора, много храна и много музика. :-)
Естествено спряхме се да почиваме и тук. :-)
Влязох в столовата да си поръчам нещо за ядене и си умрях от смях – знамето на Европейския съюз виси наред с някава награда от социалистическо съревнование, от стената ни гледат портрети на бивши величия и не мога да разбера това от носталгия по миналото ли е направено, от любов към еклектиката ли или единствено да буди смях. Ех, тази сложна балканска душа! :-)
Вече не си спомням какво ядох, но за десерт си взех диня. Три неща за ядене бленувах по време на похода – таратор, диня и домати. Ядох я бавно, да има за повече ;-)
Накрая полегнахме на поляната пред хижата, гледахме как хората не ги мързи да играят волейбол и слушахме ретро музика.
Кога сме най-зле, така да сме! ;-)

[img]https://lh4.googleusercontent.com/-ssZng8X0lnY/UL8sEzGpJ-I/AAAAAAAAA04/uQcFpX_DzBM/s640/SDC19981.JPG[/img]

[img]https://lh4.googleusercontent.com/-bPWQ9-G8o6w/UL8sTvhm5II/AAAAAAAAA1E/wfKQeHsnjgQ/s640/SDC19985.JPG[/img]

[img]https://lh3.googleusercontent.com/-yD_iza9npQM/UL8sU8SMqaI/AAAAAAAAA1Q/1B4v1ezO1uc/s640/SDC19987.JPG[/img]

Подбора на песните също беше уникален – като се започне със „Земля в иллюминаторе”, мине се през „Грамофон” на Емил Димитров и се стигне до „Трики, трики” от ранната младост на Лили Иванова (последната даже я чухме два пъти за да я запомнят и по-младите, които за пръв път я слушат). Данчо Мъката и Щурците даже не ги броя... :-)
След час и половина на тази хижа не ми се тръгваше, но се налагаше :-) 

[img]https://lh3.googleusercontent.com/-5dtrqflubng/UL8sVexGxJI/AAAAAAAAA1M/zooZbEf81jA/s640/SDC19990.JPG[/img]

А после Дерменка все повече се отдалечаваше...

[img]https://lh4.googleusercontent.com/-3EcYp7bhjpU/UL8syKcAbqI/AAAAAAAAA1c/YKOKfVEJVpY/s640/SDC19992.JPG[/img]

[img]https://lh3.googleusercontent.com/-SFy_j3H9E0w/UL8syp6xbVI/AAAAAAAAA1g/r4e4pyFHbbM/s640/SDC19994.JPG[/img]

А разстоянието до Добрила сякаш не намаляваше...
Добре че имаше какво да се види. :-) 
Къде съм аз, къде сте вий! ;-)

[img]https://lh6.googleusercontent.com/-BMsiwJUQWUk/UL8tSsasZnI/AAAAAAAAA10/6FQCBBsztwU/s640/SDC10002.JPG[/img]

[img]https://lh5.googleusercontent.com/-OD6p7lsV2QM/UL8s9D_ViYI/AAAAAAAAA1o/n3ZIfxA8xgk/s640/SDC19997.JPG[/img]

Въпреки, че следобяда превали, продължаваше да е топло, а катеренето не свършваше. Камъните също. :-(
Подсякохме една особено стръмна височина, може би е било Гердектепе. По обиколната пътека имаше пирамидки, а по-натътк и маркировка.
Тук някъде направих поредния сакатлък. Да не повярва човек, че след като бях успяла да си контузя и двата крака, ще мога да си причиня още нещо лошо, но... таланта ми не познава граници ;-) Спънах се в един корен от хвойна и се изпльосках, добре че успях да пусна щеките и да се подпра на ръце, та само си ударих лявото коляно. Просто не беше истина! Сега ми е даже смешно, като се сетя как паднах като отсечено дръвце, ама тогава се поуплаших. Извадих Артростопа и макар че коляното ми беше черно от мърсотия го наплесках с мехлема. Откъде да знам дали помага на ударено, но със сигурност нямаше да навреди.
Тръгнахме пак, вървяхме вече само през гора, но хижата така и не се показваше. Изпих си и последните няколко глътки вода, на Дерменка си мислех, че ще стигнем по-бързо и не налях. Сигурно бях първия човек който жадуваше в тази отсечка, където има вода през два часа. :-) 
Почнахме да си говорим само за това колко остава до хижата и как всеки момент трябва да я стигнем . За да мине времето Пешо ни разказа вица за бай Иван:
„Бай Иван бил стругар в скромна работилница в един цех. Чуло се, че ще идва на посещение Тодор Живков. Отишъл директорът при бай Иван: 
- Бай Иване, стягай работилницата и пребоядисвай всичко! 
- Хич не ме занимавай, другарю директор. 
- Бай Иване, подритваш си трудовата книжка!
- Все тая, другарю директор. 
Дошъл Тодор Живков в цеха и преглеждал всяка една от работилниците. Когато влязъл в работилницата на Бай Иван всички вече потривали ръце и чакали момента, в който непукизмът щял да му излезе през носа. Но уви, Тодор Живков грейнал: 
- Здравей, бай Иване, как си, откога не сме се виждали... Ела някой път в София у нас да пием по една ракия... 
Всички били зашеметени. Директорът направил бай Иван бригадир. 
След седмица се чуло, че ще идва на посещение Михаил Горбачов. Същата история. Бай Иван отказвал да стегне работилницата, но отново се случило същото: 
- Здравей, бай Иване, ела някой път в Москва да се видим на по водка... 
Направили го заместник-директор. 
След месец директорът имал работа в Рим, Италия. Кого да вземе - заместник директора Бай Иван. 
Отишли те, свършили работата, но оставали още няколко часа до полета и отишли да слушат неделната меса. 
Излязъл папата да пее, но се загледал в един от хилядите хора и радостно се развикал: 
-Това там бай Иван ли е?1 Бай Иване! Ела тук да те видя! Как си? Ела да стоиш до мен докато служа неделната меса.
Свършила месата, хората започнали да се разотиват, бай Иван слязал по стълбичките и видял на едно място събрани в кръг много хора и до тях линейка. В нея лежал директорът и се държал за сърцето. 
Бай Иван разтревожено попитал: 
- Какво се е случило?
Секретарката му разказала:
- Виж, бай Иване...Дойде Тодор Живков - позна те, айде възможно е .Дойде Горбачов...и той те позна – и това директорът го преглътна. Дойдохме тук - и папата те позна! Другарят директор и това някак си успя да го преживее. Обаче сърцето му не издържа, когато при него дойде един японец, потупа го по рамото и попита:
- Извинявай, кой е оня дето пее до бай Иван?”
:-)

И така накрая дойде и хижа Добрила. Или по-скоро ние дойдохме до нея – чак в осем часа. 
Вместо да правим преход с почивки, ние направихме почивка с преходи :-)

[img]https://lh5.googleusercontent.com/-420rLKg2PxM/UL8t1OI9MaI/AAAAAAAAA18/e7rDBKqLMRg/s640/SDC10011.JPG[/img]

В хижата нямаше места, все пак беше събота вечерта, но този път и без това възнамерявах да спя отвън за да спестя някой лев. Благо искаше непременно да слезе до Сопот на следващия ден и се бяхме разбрали тук да направим един ден почивка, така че спокойно можеше да изкарам тази нощ на поляната, щом на следващия ден щях да почивам. Разбрахме се със служителката, която отговаряше за настаняването, че на другия ден ще ни настани веднага щом се освободят леглата.
Този път имаше вряла вода и почти не чаках за банята, реших да пера на другия ден и без това нямаше да имам други задачи. Изборът на храна беше огромен на фона на предишните вечери, след доста колебание се спрях на супа, омлет и кисело мляко. По време на вечерята си сложих студен компрес на коляното, видимо не беше зле :-) На пипане болеше, но се търпеше. Хич не ми пукаше, сигурно и главата да си бях сцепила нямаше да се разтревожа. Всъщност за главата най-малко трябваше да се тревожа, и без това досега не я използвах, а краката все пак ми трябваха да вървя. ;-) 
Междувременно се беше стъмнило. Някой беше питал дали можем да спим в една постройка отстрани на хижата, но не разбирах за какво ни е да се набутваме на закрито в това хубаво време. Така че си събрах раничката и се смъкнах на поляната под хижата, където вече имаше две разпънати палатки. Предположих, че едната беше на Стилиян и приятелите му. С помощта на челника разпънах шалтето на първото равно място, което намерих, бързо се вмъкнах в спалния чувал и разпънах тюла над лицето ми (за пореден път се убедих колко ми е полезен, няколко комара веднага се опитаха да минат през него). На небето звездите се бяха подредили една до друга и много ми се искаше да ги погледам повече, но въпреки човешката глъч носеща се откъм хижата бързо ми се доспа.
Будих се на няколко пъти през нощта, единия път защото си бях притиснала крака и ме болеше, друг път да пия вода или защото се бях изхързулнала от шалтето (много си харесвам спалния чувал, но предишния ми ако и да беше евтин не беше токова хлъзгав), но при мисълта, че не трябва да ставам рано на другата сутрин заспивах спокойно :-)[/quote]


[quote="Mariana1000"][b]Ден десети (23.07.2012 год, понеделник)

„Умерения” вятър на Амбарица. Загубвам групата или тя губи мен. 
Пак слизане от билото. Задругата на тежките раници продължава да се разпада. 
Тежки моменти – сама и болна.

[i]„На най-важните житейски кръстопътища
 няма никакви пътни знаци!”
Чарли Чаплин[/i]
[/b]
Тази сутрин направо се престарахме с часа за тръгване – в 5:45 се бяхме наредили за общата снимка пред хижата. Навсякъде беше тъмно, само ние се мотаехме из столовата да си оправяме багажа. 

[img]https://lh6.googleusercontent.com/-nuFzvFbbb_4/UL-G89QXMtI/AAAAAAAAA8Y/QDIjMVPkeZo/s640/SDC10024.JPG[/img]

[img]https://lh5.googleusercontent.com/-Cr-3DDXJo8E/UL-G9gMjEEI/AAAAAAAAA7w/jcVTjgIdLco/s640/SDC10026.JPG[/img]

[img]https://lh6.googleusercontent.com/-3ZfkSHDrGKI/UL-G-DSqTJI/AAAAAAAAA8g/HJ7nY76mWPs/s640/SDC10027.JPG[/img]

Като тръгнахме беше почти тъмно.

[img]https://lh3.googleusercontent.com/-OK6BlCFmXIU/UMCe9CKaPPI/AAAAAAAABF4/oprdKc2Jh7M/s640/SDC10028.JPG[/img]

Връх Амбарица се изправяше пред нас.

[img]https://lh5.googleusercontent.com/-dt33pZrY6-w/UMCfBociQKI/AAAAAAAABGI/ezePicw_bq8/s640/SDC10031.JPG[/img]

По склоновете зад нас извираха мъгли, беше почти мистично.

[img]https://lh6.googleusercontent.com/-5nZMdkCAvPE/UMCfEmMvIqI/AAAAAAAABGc/zBLWuII8kis/s640/SDC10034.JPG[/img]

[img]https://lh5.googleusercontent.com/-QRESHCG3fnE/UMCfH8DtBZI/AAAAAAAABGw/M7-TnlvLUMY/s640/SDC10037.JPG[/img]

Добиченцата още спяха.

[img]https://lh3.googleusercontent.com/-DViZ7_q28p8/UMCfK95br6I/AAAAAAAABHI/dXDAbcI_w1o/s640/SDC10042.JPG[/img]

Милото теленце не се събуди дори когато минахме покрай него. :-)

[img]https://lh4.googleusercontent.com/-bT7GYDisQhI/UMCfMP3LmGI/AAAAAAAABHQ/x7-ro9Ft7p4/s640/SDC10044.JPG[/img]

Връх Ботев се виждаше в далечината. 

[img]https://lh5.googleusercontent.com/-DjOgK0ySMes/UMCfNqr24SI/AAAAAAAABHc/Vl3HykkI1Wg/s640/SDC10045.JPG[/img]

Всичко щеше да е прекрасно, ако не беше започнало да духа. До върха стигнахме за около час, накрая вятъра стана ужасно силен. Наложи се да спря и да вържа здраво шалтето за раницата, без малко щях да го загубя. Всичките ми снимки оттук са страшно размазани, не успявах да държа фотоапарата неподвижно. Тази е най-ясната:

[img]https://lh6.googleusercontent.com/-89POaPOtQ0w/UMCfOchoDsI/AAAAAAAABHg/hLBubLScY6I/s640/SDC10047.JPG[/img]

Скрихме се в металната къщичка на върха да починем малко и да мислим какво да правим.

[img]https://lh4.googleusercontent.com/-CYDqSLwQVbU/UMCfSyJsukI/AAAAAAAABH4/3HfR-IrNp30/s512/SDC10050.JPG[/img]

Аз хем се страхувах да вървя по билото в такъв вятър, хем ме беше много яд, че ще пропусна Купените :-( Поседяхме на завет половин час да видим дали няма да намалее вятъра, Стилиян и Сашо почнаха да си правят клипче все едно летят. Това ми харесваше в тях, и в най-трудния момент успяваха да измислят нещо забавно. :-)
В седем часа решихме да слизаме обратно и да минем през х. Васил Левски. 

[img]https://lh4.googleusercontent.com/-ltwFx7BnpwY/UMCfSBsjW3I/AAAAAAAABHw/S1CcA3ciSho/s640/SDC10049.JPG[/img]

Почнахме да слизаме надолу, вятъра направо ме местеше, въпреки тежката раница и това че се подпирах с щеките. Малко по малко изоставах и в един момент като се огледах видях, че съм останала сама. По-късно разбрах какво е станало – другите са се отклонили за да търсят път, по който може да се излезе на пътеката за х. Левски без да се връщаме до Добрила. Така е, когато човек върви отзад, не винаги решенията на първите достигат до него. :-(  В онзи момент реших, че може пък да са избързали повече напред и да не ги виждам, защото са влезли между дърветата. Засилих се надолу. Малко преди хижата срещнах групата от Бургас, които вчера бяха пристигнали в хижата и също бяха тръгнали към върха. Казах им,  че сме се отказали заради вятъра, но те не се уплашиха и продължиха. Сърцати хора и за мой късмет това не беше последната ми среща с тях. :-)
И така в осем часа отново бях в изходната точка – край хижа Добрила :-(

[img]https://lh6.googleusercontent.com/-antGA7Qlsg8/UMCfUAAZrUI/AAAAAAAABIA/kO6ypDiOSjs/s640/SDC10051.JPG[/img]

Огледах се – очевидно другите не бяха тук, така че намерих бързо стрелката за х. Левски и тръгнах по пътеката.
Вървях бързо и се притеснявах, че няма никой. По едно време видях Благо и тъкмо се зарадвах, когато той си метна раницата на земята, почна да подскача около нея размахвайки ръце и да ми крещи :-(. Обвини ме, че не зачитам групата, че правя каквото си искам и че слушам само брат ми. Използва и думи, които няма да цитирам тук, защото ми стана много криво от тях, пък и все пак съм жена. :-( Единствено за брат ми беше прав, наистина в планината най-много вярвам на Стефан, а да не говорим, че той никога нямаше да завие нанякъде без да се убеди, че всички са разбрали накъде ще се върви.
Честно казано ми стана много криво, не стига дето ме беше зарязал да слизам сама, не стига дето ме забрави по пътя, ами ще ме и псува накрая... Преглътнах все пак, може и от притеснение за мен така да реагира човека, опитах се да се разбера с него, но той си метна раницата на гръб и тръгна без да ме изслуша. Така и не разбрах къде са другите и какво става. Извадих си телефона – имаше обхват и се обадих на Пешо. Скоро ме настигнаха. Разбрахме се кой къде се е отклонил и какво е станало, но... все пак в мен остана едно неприятно чувство от караницата с Благо. :-(
Оказа се, че и тази пътека е хубава, въпреки че със сигурност е по-малко атрактивна от билото.

[img]https://lh3.googleusercontent.com/-JwLY8YcXWUk/UMCfWm-0vBI/AAAAAAAABII/Fm-pU6UHpHk/s640/SDC10052.JPG[/img]

[img]https://lh3.googleusercontent.com/-ilaEaXB896E/UMCfX4yXpuI/AAAAAAAABIQ/wEsMCduBxbI/s640/SDC10053.JPG[/img]

[img]https://lh3.googleusercontent.com/-8O8-J_gnluk/UMCfZJkWiQI/AAAAAAAABIY/Ww72hEBGU08/s640/SDC10054.JPG[/img]

Слизахме все повече и повече и билото изглеждаше много далечно... мъчно ми беше, че не съм там :-(

[img]https://lh4.googleusercontent.com/-fSEGw5pFqMM/UMCfczwApDI/AAAAAAAABIo/TdcgZ6p2zcA/s640/SDC10056.JPG[/img]

[img]https://lh5.googleusercontent.com/-PvWNfjoJoqU/UMCfd7AJRQI/AAAAAAAABI0/Es9KVOn-HkM/s640/SDC10057.JPG[/img]

Успокоявам се, че билото е в облаци... но е ясно, че се успокоявам колко кисело е гроздето, само защото не съм в лозето :-(  

[img]https://lh4.googleusercontent.com/-BK6JJd1xw0Y/UMCfellJutI/AAAAAAAABI4/4dtyAfIOH6Q/s640/SDC10058.JPG[/img]

Непременно ще трябва да се върна тук и да мина отгоре някой ден! 
Но и тази пътечка ми хареса, пак бих минала по нея :-)

[img]https://lh4.googleusercontent.com/-sCeZWcBkwwM/UMCfiA0LJVI/AAAAAAAABJI/J9GSONT0cMw/s640/SDC10060.JPG[/img]

[img]https://lh4.googleusercontent.com/-zWadl1KsAX0/UMCfml5hovI/AAAAAAAABJY/P0k6AA72zCs/s640/SDC10062.JPG[/img]

[img]https://lh5.googleusercontent.com/-XdGnFvSWWgw/UMCfn1ARyxI/AAAAAAAABJg/ceGQc3gi3jU/s640/SDC10063.JPG[/img]

[img]https://lh6.googleusercontent.com/-9CTaGRh8SiQ/UMCfxAqZEiI/AAAAAAAABKQ/WHBlG-jlUNc/s512/SDC10069.JPG[/img]

Винаги можеше да бъде по-зле... например да завали. ;-)
Добре поне, че облаците не бяха дъждовни :-)

[img]https://lh4.googleusercontent.com/-8U_aLE0bpDA/UMCfpCJn6fI/AAAAAAAABJs/JTY0Tj0Kd7k/s640/SDC10064.JPG[/img]

[img]https://lh6.googleusercontent.com/-Fmh9hZuUpJE/UMCfqEclysI/AAAAAAAABJw/aIZy4eLjBj4/s640/SDC10065.JPG[/img]

[img]https://lh5.googleusercontent.com/-tg_pNYFlL-k/UMCfrfgbT7I/AAAAAAAABJ4/EYaXzgfJVsg/s640/SDC10066.JPG[/img]

Въпреки че бяхме доста ниско  и тук  имаше вятър от време на време. В 11 часа седнахме да починем и установих че не се чувствам добре. Въпреки, че бях с якето ми беше студено и започваше да ме втриса и да ми се гади. Усещах как губех сили, а хижата се виждаше отсреща в гората, изобщо не беше близо. Тук казах на останалите, че няма да продължа към заслон Ботев днес, а ще остана да спя в хижата и ще продължа на другия ден. Знам, че беше рано, но исках да им дам време да решат какво да правят. 

[img]https://lh4.googleusercontent.com/-V0DTLeNWG3g/UMCfsUoy3pI/AAAAAAAABKE/BKkgUa-ot_Y/s640/SDC10067.JPG[/img]

Докато стигнахме до гората вече бях съвсем облъскана и схваната от вятъра. Срещнахме мъж и жена с куче, казаха ни че хижата не е далече. Сигурно съм вървяла наистина малко, но тогава ми се стори страшно много. Пак изостанах, но нямах сили да вървя по-бързо. На едно място даже легнах за няколко минути край пътеката. В хижата стигнах в чак в един часа. През това време решението ми да не продължа се затвърди окончателно, още повече като извадих картата и видях, че хижата е накрая на гората и през цялото време до заслона ще трябва да вървя на открито. Нямах сили за повече вятър. 
Седнахме в столовата да обядваме. Аз си имам едно правило – като съм болна да ям, не съм привърженик на гладолечението, така че се насилих да изям сандвича, който имах и една супа. 
И тогава изненадващо Пешо обяви, че си е ударил крака с клон, боли го сухожилието и ще слиза към Карлово. За мен това беше голяма изненада, до този момент си мислех, че има голяма мотивация. Все пак да тръгнеш за втори път в рамките на две седмици на такъв поход не е нещо, което аз бих направила. Опитах се да го убедя да не бърза, да преспи в хижата, и без това и аз оставах, и да реши окончателно на сутринта. Бях убедена, че на сутринта кракът му ще бъде по-добре и ще може да продължим заедно. Но той беше категоричен, че тръгва веднага надолу. Явно не беше само травмата, помислих си че може да има и други причини, които не искаше да сподели с нас и се отказах да го разубеждавам.
Благо не искаше да губи половин ден и реши да тръгнат. Осъзнах, че наистина ще остана сама и естествено не ми стана приятно. Но пък от друга страна изпитах някакво облекчение, че за пръв път от десет дни аз ще вземам решенията. А и това беше Централен Балкан, не ставаше въпрос за горите под Мургаш или в Източна Стара планина, които нямах шанс да мина сама. Пресметнах набързо колко далече е брат ми, но мислех че и той ще се забави заради лошото време. Смятах обаче, че поне до Шипка мога да се справя, а за по-нататък той щеше да ме настигне. Да, сигурна бях, че постъпвам правилно.
Излязохме навън, аз отидох да попитам мога ли остана в хижата, а Пешо вече беше разпитал къде е пътеката за Карлово. Взехме си довиждане с него и той тръгна. Много тъжен момент беше.
После изпратих момчетата до началото на тяхната пътека, едно защото ми беше мъчно че се разделяме, друго за да видя накъде да тръгна на следващата сутрин. Благо се опита да ме разубеди със смешните аргументи, че планината не е за сама жена и че съм със сандали. Какво очакваше, че ще се откажа ли? На две крачки от Ботев? И то при положение, че нямаше важна причина да се откажа – нямах фатални травми, имах пари, храна, карти, компас, заредени телефони и щях да вървя през най-посещаваните места в Стара планина. И брат ми беше на няколко дни път зад мен! Ха, че аз щях да бъда най-голямата глупачка, ако се откажех в този момент :-) 
Прегърнахме се, поръчах им да внимават, пожелахме си успех и те тръгнаха. Останах сама на пътеката. Какво нещо е живота, а? 
Настаних се, оказа се че съм сама в цялата хижа и отвън имаше една палатка. Стаята ми беше хубава, така и не дойде никой друг, което се оказа добре дошло. Измих се, изпрах си дрехите и понеже ми ставаше все по-зле реших да полегна. Изпих едно Тера флу, защото усещах, че вдигам температура, но не ми помогна. Знаех си, че ще се разболея от вятъра, винаги така става. И си знаех, че ще ме удари в гърлото и ушите както обикновено. Втресе ме, така че приложих изпитания метод – аналгин и аспирин и три одеяла. След малко се изпотих и ми стана по-добре. Цялата вечер лежах така в полусън. Сменях си тениските още два пъти, и пих доста вода. Като бях будна си мислех за разни неща – за изминатия път, за това как брат ми е минал през Кончето и Вежен във вятъра, за това че тук няма никакъв обхват и никой не знае, че съм слязла до тази хижа, която не присъстваше в плана ми, за това какво трябва да мина в следващите дни, къде сбърках, за какво постъпих правилно... Последния път като се събудих беше вече тъмно. Помислих да пия пак някакво лекарство, но нямах сили да стана и да си налея вода. Заспах отново и спах непробудно чак до шест и половина на другата сутрин.[/quote]


[quote="Mariana1000"][b]Ден единадесети (24.07.2012 год., вторник)

Один в поле не воин... а просто куцо и болно магаре. 
Зелена маркировка и малко вятър. 
Има ли призраци на заслон Ботев? 

[i]„Това не е краят. Това дори не е началото на края. Но може би е краят на началото.”
Уинстън Чърчил[/i][/b]

Събудих се в шест и половина и първата ми работа беше да погледна през прозореца – язък, беше облачно – и да определя какво ме боли. Докато се чудех какво да правя започна да вали. Притичах да си събера дрехите от простора, поядосвах се и се върнах в леглото с една книга, която бях взела от библиотечката в коридора. Не намерих нито една издадена след моето раждане, но ми беше все едно. Направо се разтреперах от щастие, че изобщо държа книга в ръцете си. :-) По едно време видях, че навън огря слънце. Погледнах си часовника – осем и половина. Веднага скочих, оправих леглото, за 15 минути събрах всичко в раницата, дъвчейки през това време сухар и тръгнах преди отново да е заваляло. На излизане извадих фотоапарата да си направя обичайната сутрешна снимка пред хижата, но реших че нямам сили да търся място за оставяне на фотоапарата, пък да включвам самоснимачка... в това време погледът ми попадна на огледалото в столовата и веднага видях решението – кифленска самоснимка :-)
Много ми се искаше след враме да си спомням за този момент като за нещо героично – как съм станала и решително съм метнала раницата на гръб, как съм надмогнала страховете си и съм тръгнала с твърда крачка към най-високия връх и прочие, но... друга е тъжната истина. Никакъв герой не бях тогава, а една смачкана кифла без пълнеж. Даже и една свястна самоснимка не успях да си направя. Няма начин дори след 20 години да не се смея като погледна това:

[img]https://lh3.googleusercontent.com/-mZHVZoilDio/UMGkWwzS8KI/AAAAAAAABNI/6f2TpmiH2D0/s640/SDC10072.JPG[/img]

Излязох навън, огледах се и останах доволна от времето, поне над мен небето се синееше. Дори и да се развалеше, всичко беше по-добре от това да съм без връзка заради липсата на обхват и толкова ниско под маршрута. Мечка страх, мен не страх! и тръгнах.  :-)
По-късно като разказвах за този момент поразкрасих малко историята. Измислих как съм стояла между двете пътеки и съм гледала ту едната, ту другата и как в един момент съм решила и съм поела нагоре... пълни глупости. Първо, пътеките започват от различни места и няма как да стоя в нерешителност между двете, хахахаахха. И второ, още от предишния ден си знаех накъде ще тръгна и никакви колебания за посоката не е имало, въпросът беше по-скоро кога. Ама иначе много добре звучеше като го разказвах. :-) Жалко, че тук трябва да напиша прозаичната истина как просто станах и тръгнах. ;-)
Малко след като навлязох в гората видях сърничка, много и се зарадвах и съжалявам, че не ме изчака да извадя фотоапарата да я снимам, а избяга уплашено. Нищо, снимах гората :-)

[img]https://lh6.googleusercontent.com/-KVM7MitefIc/UMGkY31RgAI/AAAAAAAABNU/zQ5wTR3N6rU/s640/SDC10074.JPG[/img]

След 40 минути излязох на открито. Започна пак да духа, но по-слабо от предишния ден. Усетих, че пак се бях изпотила и затова спрях да си сменя тениската и да се огледам. Зад мен небето беше яркосиньо с бели облачета, да ти е кеф да го гледаш:

[img]https://lh3.googleusercontent.com/-edMuVAxAuZc/UMGkaGYNndI/AAAAAAAABNc/qPr0iKCu8DY/s640/SDC10075.JPG[/img]

[img]https://lh5.googleusercontent.com/-S-bTs7sJeD0/UMGkbbDCiUI/AAAAAAAABNo/t0HAWaSp_rA/s640/SDC10076.JPG[/img]

[img]https://lh3.googleusercontent.com/-uxu1-9lkbYY/UMGkcTvQlqI/AAAAAAAABNw/A0udJMvwAec/s640/SDC10077.JPG[/img]

За съжаление моят път беше към тъмните облаци:

[img]https://lh6.googleusercontent.com/-fKknv-L1BGY/UMGke9UBsuI/AAAAAAAABOI/xDngkMcm-SI/s640/SDC10080.JPG[/img]

Бях си казала, че трябва внимателно да следя маркировката, за да не сляза без да искам към Карлово или х. Рай, защото съвсем щях да закъсам. Маркировката беше добра, като повървях малко по нея видях, че няма да имам проблеми. Неприятно беше само да съм съвсем сама, така и не можех да преодолея чувството на тревожност, когато бях сама в планината. Затова когато стигнах до човек, който поправяше заслон, го попитах дали това е посоката, колкото да разменя няколко думи. Той потвърди и ми даде съвет да внимавам да не тръгна по зимната маркировка, че ще си удължа ходенето. Нямаше такава опасност, имаше си надписи „зимен път”, а аз гледах :-)

[img]https://lh6.googleusercontent.com/-b8cwV6BraPk/UMGkglhyb3I/AAAAAAAABOY/-INiFg64CcE/s640/SDC10082.JPG[/img]

Слизане, качване, слизане, качване, струваше ми се че вървя бързо. Спирах само още два пъти – единия за да хапна няколко парченца шоколад и да си налея вода от едно поточе, което пресякох и втория на разклона за Карлово, където силния вятър ми смъкна шапката и кърпата и се наложи да ги прибера и да сложа качулката.
След пресичането на поредното дере с поток, видях и табелката за х. Рай. Разбрах, че заслона не е далече и много разчитах на това, защото започна да се спуска мъгла.

[img]https://lh3.googleusercontent.com/-dkc1F8ih41Y/UMGkhTmwkOI/AAAAAAAABOc/VRNUN7wedrs/s640/SDC10083.JPG[/img]

[img]https://lh4.googleusercontent.com/-kDmcpEDBq14/UMGkiFK2kOI/AAAAAAAABOo/a3vuO5odiQE/s640/SDC10084.JPG[/img]

[img]https://lh6.googleusercontent.com/-I4GEDiwbmqA/UMGkjW8XuTI/AAAAAAAABOw/ukyhWNwYqGM/s640/SDC10085.JPG[/img]

[img]https://lh3.googleusercontent.com/-frJ5ABnHvME/UMGkj-tWr-I/AAAAAAAABO4/nf4TFbXLaiw/s640/SDC10086.JPG[/img]

Стана доста зловещо, някакви птици започнаха да крещят наблизо и започнах да се оглеждам наоколо въпреки правилото когато си сам и е тъмно да не се ослушваш и да не поглеждаш назад. Не че беше тъмно, но вече не можех да различа следващия кол в мъглата, въпреки че пътеката си личеше. Честно казано малко се наслаждавах на ситуацията :-) Че кога друг път ще ми се случи да съм сама в планината в такава мъгла, гарваните да грачат грозно, зловещо и аз да съм герой? :-) Истинско приключение! :-)
И тогава видях как към мен се носят бели призраци в мъглата! 
Призраци!
Още няколко крачки и призраците се оказват чаршафи, веещи се на простора. :-)
Щом има чаршафи, значи има и заслон. Изплува и той от мъглата и си отдъхнах, бях се уплашила че мога да го подмина без да го забележа. 

[img]https://lh6.googleusercontent.com/-YR3IF7OHJ88/UMGkk0NJVmI/AAAAAAAABPA/_m76Q1a03Kk/s640/SDC10087.JPG[/img]

[img]https://lh4.googleusercontent.com/-EGQAGMcXlFw/UMGklXV9ZMI/AAAAAAAABPI/ydnsfsW9dAg/s640/SDC10088.JPG[/img]

Влязох, вътре беше много уютно, досега само бях слушала за този заслон и бях гледла снимки, а на живо се оказа още по хубаво. Посрещна ме Христо, разпита ме откъде идвам, накъде отивам. Обясних му и го попитах дали момчетата са минали оттук снощи. Все ми беше на мисъл докъде са стигнали и дали не са объркали пътя, нали знаех че Благо не признава маркировки. Оказа се, че са нощували тук, но са дошли по зимната маркировка и изглеждали много изморени. Христо ми каза, че добре съм минала по лятната, спестила съм си час и половина излишно ходене. После погледнах  - от хижата до заслона съм стигнала за 2 часа и 45 минути. Не беше зле.. :-)
Беше доста рано и трябваше да реша какво да правя. Първоначалното ми намерение беше да продължа към Тъжа, но мъглата ме разколеба. А и нещо пак ме втрисаше. Знаех, че не е добро това решение – така щях да изостана с два дни от плана. Признавам си, че проявих голяма слабост. :-(
Реших да остана, пих чай, хапнах един горещ боб и се почуствах човек. Вече съвсем не ми се тръгваше оттук. Особено като разбрах че има гореща вода и ще мога да се изкъпя ;-)
Качих се малко по-нагоре от заслона и си включих вивателския телефон, имаше обхват, но нямах връзка със Стефан. Явно не си беше включил телефона. За сметка на това почти веднага ми се обади Цецо. Оплаках му се, че съм болна, изоставена и съм на заслон Ботев. Той ме попита къде е върха. Отговорих ме че на 45 минути, най-много час. И той ми изтърси „Ами какво чакаш, качвай се!”. После ми каза, че каквото и да стане не трябва да се отказвам и трябва да стигна до морето. Стана ми приятно, че чух такива думи и то от най-големия противник на похода ми. Бях взела провилното решение и щях да успея :-) Незабравим миг – от това ”качвай се” Стара планина все едно стана равна като поляна пред мен ;-)
Вече окуражена и развеселена изпратих смс на брат ми, че съм на заслон Ботев. Не му писах, че съм сама за да не се тревожи и да не бърза излишно.
Аспирин, гореща баня и топло легло... само толкова му трябва на човек за да изпадне в блаженство. Сега всичко което поискам ми е под ръка – пълен хладилник, печка, компютър, телевизор, топла вода, книги, дрехи... и все пак дали в момента изпитвам и наполовина това чувство на задоволство, което изпитах тогава? 
Поспах малко. После слязох долу и се видяхме с бургаската група, която срещнах на слизане от Амбарица. Минали са отгоре въпреки вятъра, нощували са на хижа Плевен и сега бяха тук. Разбрах че на другия ден ще слизат и понеже запасите ми от лекарства бяха намалели ги попитах дали могат да ми дадат. Имаха аналгин и парацетамол, поисках да ги платя, отказаха ми. Така и не разбрах имената им, за мен те си останаха бургаската група, но да са живи и здрави! Имат едно голямо благодаря от мен за лекарствата и доброто отношение!  :-)
Към седем пак се качих до камъка над заслона да видя дали имам отговор от Стефан и да се опитам да разбера какво ще е времето утре.
Засега имаше облаци, но според мен щях да имам късмет при качването на Ботев. Предчувствах го! Щеше да е запомнящо се! :-)
Засега обаче Балканът се мръщеше.

[img]https://lh3.googleusercontent.com/-VhkWe6TXFMM/UMGkm4Gu8sI/AAAAAAAABPY/iBoIvgKahck/s640/SDC10090.JPG[/img]

[img]https://lh6.googleusercontent.com/-20xuEotXD7c/UMGknwIxhxI/AAAAAAAABPc/QneF6kXLwPI/s640/SDC10091.JPG[/img]

Снимах и пътеката, по която щях да тръгна на следващата сутрин. Разбира се снимката няма никаква фотографска стойност, но за сметка на това има голяма сантиментална.

[img]https://lh6.googleusercontent.com/-HVd9hIUCHlQ/UMGkp8jlE7I/AAAAAAAABPs/KMq4cmJh2MQ/s640/SDC10093.JPG[/img]

Привечер дойде и една група от Бюро Радецки, разбрах че на другия ден ще продължат към Тъжа и ми стана приятно, че ще има и други хора по моя маршрут. Вечерях, направих си сандвич за другия ден и си легнах. Вечерта имаше традиционния за заслона концерт с акордеон, но го изслушах от леглото. :-(  Въпреки това беше страхотно, лежах си и от време на време даже си припявах наум. Имаше песни, които за пръв път чувах. :-) Други ми бяха любими. :-) 
И какво се оказваше – бях болна, сама и изостанала от плана и въпреки всичко бях щастлива? :-)[/quote]

[quote="Mariana1000"][b]Ден дванадесети (25.07.2012 год., сряда)

Отново в група. Ураганен вятър. Къде русалките мамят овчарите? 
Не пипайте боровинките! Хижа Тъжа става любима – среща с брат ми!!!

[i]"Подходящо място да заровим гърне злато - каза Себастиан. - Бих искал да заровя нещо скъпоценно на всяко място, в което съм бил щастлив и когато остарея, погрознея и озлочестея, да го изравям и са си спомням."
„Завръщане в Брайдсхед” – Ивлин Уо[/i]
[/b]
Тази сутрин се събудих напълно отпочинала. Хм, разглезих се последните два дни, будя се без аларма и свикнах на хубавото, после като трябва да наваксвам няма да ми се става. 
Оправих си бързо раницата, то и без това багажа ми е сведен до минимум, а за храна са ми останали само по един пакет разтворими спагети и супа, и половин пакет сухари, все неща, от които ми се повдига както съм болна. Така че си изядох сандвича с кебапче, който си бях направила уж за обяд. И без това възнамерявах да обядвам в х. Тъжа.
Вече ме боляха гърлото и ушите, което всъщност го очаквах, всяка настинка или грип при мен протичат по един и същи начин. За ушите знаех, че ще ми минат щом стихне вятъра, а гърлото можеше да мине от лекарствата, а можеше и да не мине. Пих за всеки случай един аналгин. :-)
Навън беше огряло едно слънчицеееее. Само за изкачване на Ботев. :-)

[img]https://lh5.googleusercontent.com/-CFIM9lAaGFA/UMGl3g5BAWI/AAAAAAAABQU/GRKg4dOB3Hg/s640/SDC10098.JPG[/img]

[img]https://lh3.googleusercontent.com/-BcgIQIOogL8/UMGl4NDtXeI/AAAAAAAABQg/fO-1aNWx0sg/s640/SDC10099.JPG[/img]

Дали и тази крава е тръгнала към върха, а? Явно е на правилната пътека :-)

[img]https://lh5.googleusercontent.com/-oACDTahYSAc/UMGl66ngpjI/AAAAAAAABQ4/iOirzE1YI1U/s640/SDC10103.JPG[/img]

Включих си телефона, качих се на мястото с обхвата и видях съобщение от брат ми – на Добрила е и тръгва насам! Това се казваше новина, не очаквах да ме настигне толкова бързо, сигурно е летял... нищо чудно при тоя вятър. Все пак това не ме разколеба да тръгна, вече се бях приготвила и беше редно да отхвърля малко път. И без това той е много по-бърз от мен, после щеше да ме изчаква.
Отидох да питам Христо дали има триъгълен печат, че специално си бях взела книжката заради него. Обичам печатите, дори  без всякаква логика. Няма нищо общо с отношението ми към планината и туризма. Пристрастена съм :-) Една глупава мания, която не пречи на никой :-) 
Печат имаше – ура, ура, ура! – а Христо ми казва, че ме е уредил с група. Говорил е с водача на бюро Радецки да тръгна с тях. :-)  Оставих съобщение за брат ми, че съм тръгнала към Тъжа и че ще се опитам днес да стигна до Мазалат.
Взехме си довиждане с Вальо и Христо, благодарихме за чудесното посрещане и в 8 часа тръгнахме към върха. Вървях с групата – оказаха се много симпатични и весели хора.

[img]https://lh4.googleusercontent.com/-9VSNKTJyvr0/UMGl-qmg0FI/AAAAAAAABRg/vkZxmvftIL4/s640/SDC10110.JPG[/img]

Перфектно време за изкачване на Ботев, както беше пекнало това слънце, вятъра дори не го броях вече.

[img]https://lh4.googleusercontent.com/-ij73AWOztmY/UMGl8IoypQI/AAAAAAAABRI/tnW6mhRfJY8/s640/SDC10106.JPG[/img]

Щеше да има и перфектни гледки.

[img]https://lh4.googleusercontent.com/-U9UUA_D2anU/UMGl8_BXX0I/AAAAAAAABRQ/Yj3GoQCBLQ0/s640/SDC10107.JPG[/img]

Заслон Ботев:

[img]https://lh5.googleusercontent.com/-nJp_87avb6o/UMGl_Tce8sI/AAAAAAAABRo/kH3xOG9sbQY/s640/SDC10111.JPG[/img]

И аз, прилежно опакована заради вятъра. Тук приличам на суек :-)

[img]https://lh5.googleusercontent.com/-COF6s3Zq-6c/UMGmBun5xaI/AAAAAAAABSA/fUnttduo864/s640/SDC10114.JPG[/img]

Не успях да си направя нито една самоснимка, в момента който се опитвах, винаги се намираше доброволец да ме снима. Мили хора. :-)
А ето тази красавица мина почти до краката ми. Водачът каза че била каменарка. Душичка сладка, сигурно много сме я уплашили, бързаше да се скрие в тревата. 

[img]https://lh3.googleusercontent.com/-0b5JgbzmRjU/UMGmGcgEUVI/AAAAAAAABSo/mPnFQx1zBrk/s640/SDC10122.JPG[/img]

За час и половина бяхме на върха, бях забравила колко по-бавно е с голяма група. Но пък е по-весело. :-)

[img]https://lh6.googleusercontent.com/-m3yTHH0nMwQ/UMGmIEJs6FI/AAAAAAAABS0/xz0WF3DOnAk/s640/SDC10125.JPG[/img]

След Вежен, това е втората кулминационна точка, на която не трябва да се пропуска снимката. Сега вече изглеждам като герой! ;-)


[img]https://lh4.googleusercontent.com/-1Ywghzc2WJI/UMGmI3cjd3I/AAAAAAAABTA/YON24YSXoXg/s640/SDC10126.JPG[/img]

Гледам табелките, на които пише х. Тъжа и Калфер и няма никакво съмнение по коя нямам търпение да тръгна. Естествено че към Калофер, много го харесвам този град. Майтапя се! :-) Не за това, че харесвам Калофер, а за другото. :-)

[img]https://lh4.googleusercontent.com/-bMpwUcm3I5s/UMGmJ5YbO_I/AAAAAAAABTI/rhCU2vOd74E/s640/SDC10127.JPG[/img]

Седнах да изпия чаша чай с едно сухарче, някой от групата ме почерпи и с бисквита. Човека, който ни направи чай, каза че вятъра е ураганен  - 120 км/ч. Чак пък толкова?! 
Направихме си и снимки. Моментът беше хубав. :-)

[img]https://lh5.googleusercontent.com/-mReR8fWEd_Q/UMGmKeX-cVI/AAAAAAAABTQ/r0yUdWYPWlY/s640/SDC10129.JPG[/img]

Обадих се на Пешо, да го питам дали е успял да се прибере и как е крака му. Не е имал проблеми с прибирането и се лекува. Това беше чудесно, но колко жалко, че се отказа точно преди Ботев :-(
След един час мотаене на върха тръгнахме. Вече не припирах като в началото, оставих се и аз на бавното темпо на групата. Все пак бях долу на входа преди тях. Ами да, моята раница беше оптимизирана, а техните не. ;-)
Възползвах се от това и водачът им Ники ми направи няколко снимки до надписа Ботев връх. Фукла! :-).

[img]https://lh4.googleusercontent.com/-1d1pxFGckyE/UMGmLNTqXmI/AAAAAAAABTc/zPvENTOFReI/s512/SDC10130.JPG[/img]

[img]https://lh5.googleusercontent.com/-WCLvhI9W6Hg/UMGmLw4ggqI/AAAAAAAABTs/VWr_0dHxwnM/s640/SDC10131.JPG[/img]

После снимах групата с всички фотоапарати. Дано съм успяла да им направя хубави снимки.:-)
Тръгнахме надолу...

[img]https://lh6.googleusercontent.com/-FWOXahcbZZY/UMGmOzh1CDI/AAAAAAAABUA/UA80VkKlRZc/s640/SDC10138.JPG[/img]

[img]https://lh3.googleusercontent.com/-dqSdrWdcf0k/UMGmQFLZFYI/AAAAAAAABUI/np3IdxnKq70/s640/SDC10139.JPG[/img]

Вече не помня защо считах Ботев за грозен връх, сега ми е един от любимите.

[img]https://lh4.googleusercontent.com/-OWPnS6Hyz8o/UMGmQhbIWxI/AAAAAAAABUM/qfJ4NI5aNaw/s640/SDC10140.JPG[/img]

В 11 часа спряхме на завет в заслон Маринка. Отвратителни сме хората, бива ли това място да изглежда така?! :-(
Тук се разговорихме за моя поход и само при споменаването, че нямам аспирин, веднага започнаха да си отварят раниците. Скоро се озовах с пълни шепи :-) И те отказаха да вземат пари. Това е хубавото на трудните пътиша, че по тях срещаш доби хора. :-)

[img]https://lh3.googleusercontent.com/-Rc0N-0lXwtY/UMGmYU-8b7I/AAAAAAAABVQ/Atka5NlhGhQ/s640/SDC10149.JPG[/img]

[img]https://lh4.googleusercontent.com/-nvMmq2Rp3OY/UMGmZaHpapI/AAAAAAAABVY/oIma6ONG4a0/s640/SDC10150.JPG[/img]

Днес вятъра беше топъл и не измръзнах, както онзи ден. Чувствах се добре и вървях с удоволствие. Възползвах се от една от предимствата на организирания туризъм – наличието на водач, който обясняваше покрай какво минаваме  и какво се вижда. А гледките бяха като по поръчка – Ботев, Марагидик, Голям Кадемлия, Априлци... всичко се виждаше прекрасно. Само Видимското пръскало го нямаше – пресъхнало от безводното лято.

[img]https://lh5.googleusercontent.com/--0x218ackME/UMGma0aE_GI/AAAAAAAABVo/0JljcYDkbdE/s512/SDC10156.JPG[/img]

[img]https://lh4.googleusercontent.com/-9DAZhtMkGpQ/UMGmbhgAaVI/AAAAAAAABVw/mCYkeyaSuws/s640/SDC10158.JPG[/img]

[img]https://lh4.googleusercontent.com/-vef8Sbd497c/UMGmcum4iLI/AAAAAAAABV4/IpWwjZK4m6o/s640/SDC10159.JPG[/img]

[img]https://lh4.googleusercontent.com/-jt9UTKbH5k0/UMGmdY-VW3I/AAAAAAAABWA/NitDbdHR6Xc/s640/SDC10160.JPG[/img]

[img]https://lh3.googleusercontent.com/-9ZC-K0cXJfc/UMGmfUPYcfI/AAAAAAAABWY/RcnM8zMa9gY/s640/SDC10167.JPG[/img]

[img]https://lh3.googleusercontent.com/-dXmPvP5tWR8/UMGmhJ61coI/AAAAAAAABWk/2nxAskhqlmc/s640/SDC10174.JPG[/img]

[img]https://lh4.googleusercontent.com/-Y3dLTa46BXk/UMGmi1av4LI/AAAAAAAABW0/NTqknr7skcw/s640/SDC10178.JPG[/img]

[img]https://lh6.googleusercontent.com/-DOU1orElcGo/UMGmmomOk4I/AAAAAAAABXU/gHoVKqZm-sg/s640/SDC10185.JPG[/img]

[img]https://lh3.googleusercontent.com/-Y4qnNRYGJWg/UMGmsXx8PeI/AAAAAAAABYQ/pgMPEb8RWoA/s640/SDC10196.JPG[/img]

[img]https://lh6.googleusercontent.com/-os0j26nMcPE/UMGmtC-QaDI/AAAAAAAABYY/gpgqDcCYS3E/s640/SDC10201.JPG[/img]

[img]https://lh3.googleusercontent.com/-_ZEpS8o-WTc/UMGmxXQg96I/AAAAAAAABZA/doB0h-47oDY/s640/SDC10211.JPG[/img]

[img]https://lh5.googleusercontent.com/-PzLxQbBxkzg/UMGmxzHE_bI/AAAAAAAABZI/-pwaFz41q-Y/s640/SDC10226.JPG[/img]

[img]https://lh6.googleusercontent.com/-8dL_1ujBLqs/UMGmzUor1HI/AAAAAAAABZY/VbwpUKtUo9E/s640/SDC10228.JPG[/img]

[img]https://lh5.googleusercontent.com/-_OQGuytkbvI/UMGmz_pE3uI/AAAAAAAABZc/Fqq15FUUPbI/s640/SDC10229.JPG[/img]

Стигнахме и до Русалийската пътека. Виждаше се къде е хижа Тъжа. Тук Ники ми обясни подробно откъде минава след Тъжа пътя за Мазалат и ми обърна внимание да не тръгна по погрешка  към връх Голям Кадемлия.  
Преди да тръгнем по лятната пътека, която тук се отклоняваше от зимната маркировка всички си обуха дълги панталони, някои сложиха и гети, защото в боровинките и хвойната имало змии. Водачът ги наплаши дори да не посмеят да посегнат към храстите. Сигурно имаше право, нали отговаряше за тях. Аз останах със сандалите, и без това си гледах в краката, а и не смеех да си обуя обувките. Змия обаче не видяхме, пък и не знам как щеше да стане това, като вдигахме страшен шум. И то без да броя песните. Аз ако бях змия щях да избягам чак отвъд Ботев ;-). 
В гората починахме за пореден и последен път и след малко се разделихме – аз отидох към х. Тъжа, а те към Мандрата, където имаха резервация. На другия ден щяха да качват Голям Кадемлия. Не се и съмнявам, че са изкарали добре до края, бяха такава приятна компания. :-)

[img]https://lh4.googleusercontent.com/-DB7OsvK8nZU/UMGm0gvIkNI/AAAAAAAABZo/n-kTomCvh-4/s640/SDC10230.JPG[/img]

Виждах хижата от другата страна на реката и почнах да се чудя какво да правя. Погледнах си часовника – три и половина, леле, че то много късно станало, много се мотахме. Но пък от друга страна беше приятно и не съжалих. Не правех Ком – Емине за рекорд, а за собствено удоволствие, а този ден щеше да ми остане хубав спомен. Замислих се сериозно дали да продължавам към Мазалат. Имах сили и можех да стигна. От друга страна бях гладна, освен сухарчето и биксвитата на върха бях хапнала и соя и сушени плодове, които щедрите ми спътници ме почерпиха, но и това беше отдавна. Това че имах сили да вървя надделя – налях си шишетата на реката, реших да хапна спагетите някъде по-нагоре, колкото и да ги мразех и продължих.  
След малко обаче се спрях. Ами ако Стефан успее да стигне довечера до тук? А аз съм на Мазалат? И ето ти го грешното решение под влияние на емоциите. :-) Изсипах водата, която бях наляла и без повече да се колебая закрачих нагоре към хижата. 

[img]https://lh6.googleusercontent.com/-dCpUyADbU-k/UMGm1mPac5I/AAAAAAAABZw/BqcNW82lw4c/s640/SDC10231.JPG[/img]

В хижата бях посрещната повече от добре. Разказах на Румен за перипетиите си дотук и той веднага се обади в заслон Ботев. Оказа се, че Стефан вече е минал оттам, Христо му е казал, че ще го чакам на Тъжа. Това заедно с миризмата на пилешка супа направи решението ми изведнъж много правилно даже. Хапнах една пълна паничка с четири филии хляб, отрази се прекрасно и на гърлото, и на стомаха. Румен се опита да ме убеди да се настаня, каза ми че има и топла вода, но като видя, че няма да се отлепя от наблюдателния си пункт до прозореца даже ми даде и бинокъл. :-) Седях, попълвах си дневника и от време навреме мятах по една око нагоре. Въпреки всичко Румен пръв видя брат ми, дори и без бинокъла, просто знаеше накъде да гледа. 
Успокоих се, така че реших да оползотворя времето до слизането му, настаних се, изкъпах се, изпрах се (в леген, с топла вода и прах за пране!). Отвън хижата изглежда малко мизерно, но вътре си е много добре.
Пак заседнах на наблюдателницата и след близо четири часа чакане накрая видях Стефан. Излетях през вратата, после се сетих, че трябва да го снимам и се върнах за фотоапарата. Ето я и първата снимка, отбелязала съм със стрелка местоположението на обекта ;-)

[img]https://lh3.googleusercontent.com/-UBRHFqYpjBE/UMG5s-GKsaI/AAAAAAAABiA/8wvVSkHgBao/s640/1.JPG[/img]

Тук преминава през реката:

[img]https://lh5.googleusercontent.com/-o9QGG145M_Q/UMG5zT4OzPI/AAAAAAAABiI/ilsPIdGakLA/s640/2.JPG[/img]

Ето го на пътя, вече се вижда ясно:

[img]https://lh4.googleusercontent.com/-StNL7cBQxZ0/UMG6Of519fI/AAAAAAAABiQ/bJ9PjBViXBQ/s640/SDC10234.JPG[/img]

Тук вече не издържах и както си бях по джапанки се втурнах надолу по пътеката. 
С този момент пътеписа може да свърши, защото най-щастливия миг от похода, кулминационната му точка беше тук, при  х. Тъжа. Да, има и други емоционални моменти – Ком, Вежен, Ботев, Грамадлива, Риш и разбира се, хвърлянето на камъчетата в морето, но дори последното не може да се сравнява с чистото щастие и еуфорията, която изпитах при срещата си със Стефан. Върхове ли? Морета ли? Пътища ли? Камъчета ли? Я вижте това: 

[img]https://lh3.googleusercontent.com/-9Jxc7afSXEQ/UMG6PbbYLVI/AAAAAAAABic/q1yhDEqtvgE/s640/SDC10236.JPG[/img]

И първите думи, които чувам не са „Како, много се радвам да те видя”, дори не са „Как си, како?”. Не, разбира се, първо бях навикана, че тичам по пътеката, а не почивам и не си щадя краката. Нека си говори каквото си иска, хич не ми пука! :-) 
Качихме се до хижата, показах му стаята, докато се къпеше изпрах и неговите дрехи. Както каза Румен – Нали си кака, ще шеташ. :-). Седнахме да ядем, храната беше превъзходна – ориз с гъби и салата, но едвам я изядох от вълнение и приказки. Направо не смогвах да разказвам какво ми се е случило. Прескачах от случка на случка и от ден на ден, сигурна съм, че е било много несвързано. Все пак накрая успях да си оближа чинията.  
Преди да си легнем обмислихме какво да правим оттук нататък. Стефан беше стигнал до тук за седем дни, но сега щеше да му се наложи да забави темпото заради мен. А аз вече бях използвала два и половина от трите си резервни дни. Решихме на другия ден да наваксаме малко, като стигнем до Шипка и после да вървим по моя план.
Легнах си спокойна. Който е слаб в краката, трябва да е силен в главата. А аз вече си имах първокласен планинарски мозък. ;-)[/quote]


[quote="Mariana1000"][b]Ден тринадесети (26.07.2012 год., четвъртък)

Задругата на самотното куцо и с двата крака магаре се превръща в Задругата на брата и сестрата. 
They are taking the stones to Emine… Без вода на Мазалат. Богата вечеря на Узана. 
Гръмотевична буря  и все пак на Шипка всичко е спокойно.

[i]„Стигнете ли висшата точка – на планината, стратосферата или личния си живот, 
трябва да помислите за слизането. И да слизате със същата твърда крачка, с каквато
сте се качвали. Който се бои от слизането, той не заслужава и висините, към които се
стреми душата му.”

„От Ком до Емине”- Павел Делирадев[/i][/b]



На сутринта станах с голямо желание да вървя целия ден. Събрах изсъхналото пране, оправихме багажа, въпреки протестите ми Стефан успя да сложи моя спален чувал в неговата раница. Снимах пътем любимата си маса, която ми служеше за наблюдателница предишния ден, а после си направихме и обичайната обща снимка пред хижата :-)

[img]https://lh3.googleusercontent.com/-w24fhYohIjk/UMG6QU3co5I/AAAAAAAABig/4o2fEso8-p0/s640/SDC10237.JPG[/img]

[img]https://lh4.googleusercontent.com/-bctZsBZFYH0/UMJJV_4iV3I/AAAAAAAABkM/TvBp1bLwYzc/s640/SDC10238.JPG[/img]

Първата ни цел беше Мазалат. Тръгнах напред, бях забравила, че брат ми снима всяка подробност по пътя, но пък имах енергия и исках да вървя, така че избързах малко. Минах покрай Мандрата, където моите вчерашни спътници сигурно още спяха или пък вече сядаха да закусват. Мислено им пожелах лек път нагоре към Голям Кадемлия. 

[img]https://lh3.googleusercontent.com/-Nu3EOx3pumY/UMJKaj-WjGI/AAAAAAAABkU/44hjOZlfvvE/s640/SDC10239.JPG[/img]

Минах покрай стадо крави, после покрай постройки, сигурно това трябваше да е местността Смесите и навлязох в гората. Стефан ме настигна, въпреки че сигурно беше направил вече стотина снимки. Макар, че пътеката в гората беше стръмничка я минахме лесно и един час след тръгването ни от хижата излязохме на пасищата.


[img]https://lh3.googleusercontent.com/-UHJusAX1MXA/UMJKcTx3XYI/AAAAAAAABkk/Z3JxMPCv-ss/s640/SDC10243.JPG[/img]

[img]https://lh6.googleusercontent.com/-SKtZgYZ_Zt8/UMJKdd2uhaI/AAAAAAAABks/NeBx-QkYGa4/s640/SDC10246.JPG[/img]

Връх Ботев се издигаше в далечината и изглеждаше още по-красив и от вчера. Не мислех, че е възможно.

[img]https://lh4.googleusercontent.com/-Xv9Nh2cNd_w/UMJKtyRiqxI/AAAAAAAABk0/1R8w-TexR-I/s640/SDC10247.JPG[/img]

И поглед към хижа Тъжа, а над нея предполагам е връх Марагидик.

[img]https://lh5.googleusercontent.com/-1W6Woc4ZfAc/UMJKuxJTZHI/AAAAAAAABk8/Pn2RBGEZ0ts/s640/SDC10250.JPG[/img]

И всичко в една снимка...

[img]https://lh5.googleusercontent.com/-donwvlqkEec/UMJKvqeglJI/AAAAAAAABlE/6LZpyjfu9hA/s640/SDC10253.JPG[/img]

В девет стигнахме и до паметната плоча на дядо Филю с кръста. Дотук бяхме вървели малко по пътя, но вече беше време да се отделяме от него. Имахме кратка среща с две кучета, които охраняваха фургон край пътя, но брат ми си вървеше спокойно и се размина само с лаене. Аз смело се криех зад него. :-)

[img]https://lh4.googleusercontent.com/-ZKETfcmJClU/UMJKwqWjlUI/AAAAAAAABlM/vDYqCMs9MxQ/s640/SDC10255.JPG[/img]

Връх Голям Кадемлия ми хареса, снимах се пред него и реших някой ден да се върна специално за да се кача там.

[img]https://lh3.googleusercontent.com/-d7FXE1HGfzk/UMJLZTgbdgI/AAAAAAAABlU/z-ozxqWbybs/s640/SDC10261.JPG[/img]

Качихме Росоватец, уж най-високото и трудното за деня и приближихме Пеещите скали. Знаех, че това е едно от най-живописните места, и се уплаших, че няма да им се насладим максимално заради внезапно появилата се мъгла.

[img]https://lh5.googleusercontent.com/-4weR3EoqIA0/UMJLoCS2oSI/AAAAAAAABlc/2Cu5VuZyRPg/s640/SDC10262.JPG[/img]

 За щастие имаше и вятър и мъглата се разнесе. Наистина беше хубаво, но... не можа да надмине любимите ми две отсечки досега. :-)
И въпреки, че имаше вятър, не чух песента им :-(

[img]https://lh6.googleusercontent.com/-bxPovGkner8/UMJLpSsK7AI/AAAAAAAABlk/9UA9JkGr9_w/s640/SDC10264.JPG[/img]

[img]https://lh3.googleusercontent.com/-dvx39FJkY5E/UMJLraKXZhI/AAAAAAAABl0/ChdtumWSTgE/s640/SDC10267.JPG[/img]

[img]https://lh6.googleusercontent.com/-AJwgVrNUjEo/UMJLy6B8suI/AAAAAAAABl8/2GlQGrsjwIY/s640/SDC10271.JPG[/img]

Понеже брат ми снима почти непрекъснато не беше трудно да направя от любимите ми снимки от вида ”снимане на човек, който снима” ;-)

[img]https://lh4.googleusercontent.com/-qicfPlHf-e4/UMJLzj7XNCI/AAAAAAAABmE/y125Pa6aQ98/s640/SDC10273.JPG[/img]

[img]https://lh6.googleusercontent.com/-lEw8SkYO7zY/UMJMMpApoMI/AAAAAAAABmM/Svz-B2RDoJ0/s640/SDC10276.JPG[/img]

Любимата ни маркировка:

[img]https://lh6.googleusercontent.com/-l7_AZ47Va1o/UMJMOKiHjkI/AAAAAAAABmU/WMmQCYy1Y00/s640/SDC10277.JPG[/img]

И пак Стефан, който сигурно прави петстотната си снимка за деня. Тази сутрин и аз се бях отпуснала да снимам повече.

[img]https://lh5.googleusercontent.com/-DswusExFps8/UMJMg9ibLKI/AAAAAAAABmc/k9j0gnMr-XU/s640/SDC10285.JPG[/img]

Срещаме и тези конници, едвам не се блъскам в първия, защото си гледам в краката, а не напред... ами като нямат клаксони, така е. ;-) 

[img]https://lh5.googleusercontent.com/-tPwBoH-AREM/UMJMiHq64_I/AAAAAAAABmk/whRbKfVfkaM/s640/SDC10287.JPG[/img]

Докато направим още няколко снимки, докато се чудим дали това е пътеката и не трябваше ли да минем по жалоните, подсякохме връх Куртбашица и се оказахме на хижа Мазалат.

[img]https://lh3.googleusercontent.com/-Ou4t4-eMouc/UMJMwWQLkSI/AAAAAAAABmw/alV6FN0DjrA/s640/SDC10289.JPG[/img]

[img]https://lh5.googleusercontent.com/-12oLrM4fS_c/UMJMxFWCUzI/AAAAAAAABm4/6E5BFuBQo00/s640/SDC10291.JPG[/img]

[img]https://lh5.googleusercontent.com/-oyme4ubZv3s/UMJOrt6YwpI/AAAAAAAABnE/YUNa2zZIWio/s640/SDC10295.JPG[/img]

[img]https://lh4.googleusercontent.com/-U8Yy3Xn0lg8/UMJMxrybS-I/AAAAAAAABm8/0Yh_UcY06sM/s640/SDC10293.JPG[/img]

Тух обаче ни очакваше неприятна изненада, нямаше вода дори за пиене (имахме късмет, че вчера останахме на Тъжа). На картите пишеше 3 часа, за толкова и стигнахме и не си бяхме напълнили шишетата. Попитахме няма ли нещо за ядене, имаше боб. Няма да капризничим, като няма вода, ще ядем боб. ;-) Хапнахме, Стефан ми направи набързо една снимка пред хижата, защото все още си мислеше, че ще позирам пред всяка хижа както обикновено. Като за първи ден можеше, но после станах зла и традицията се прекрати от само себе си :-)

[img]https://lh3.googleusercontent.com/-OU7pIS-BohY/UMJxg1etqEI/AAAAAAAABs4/4eY2pj1-xzY/s640/SDC10296.JPG[/img]

Стефан беше идвал тук преди години и каза, че на Корита със сигурност ще можем да се напием и да си налеем вода, така че след половинчасовата закуска забързахме натам.
Хм, чудех се кое ли беше Мали Бухал? А Бухала?

[img]https://lh3.googleusercontent.com/-KMcgFIEXblQ/UMJO4x8V4RI/AAAAAAAABnU/XOe3nGRdnnY/s640/SDC10297.JPG[/img]

Малко след като влязохме в една гора и половин час след тръгването ни от хижата забелязах, че шалтето ми го няма. Изтръпнах, нали се канехме да спим тази нощ на спални чували. Брат ми категорично заяви, че няма да се връща чак до хижата, но знаех че само така си говори. За щастие бях забелязала липсата му навреме, Стефан го откри зад предишния завой. :-) 

[img]https://lh4.googleusercontent.com/-xLPyokBea7g/UMJO5oRnX8I/AAAAAAAABnc/QRPd0oISKaw/s640/SDC10298.JPG[/img]

Шалтето – беглец:

[img]https://lh3.googleusercontent.com/-fXOsOaeUC2M/UMJO6hkiHaI/AAAAAAAABno/vO0rPHCpFp4/s640/SDC10299.JPG[/img]

Междувременно разплитаме загадката с Бухала – ето го и него: ;-)

[img]https://lh3.googleusercontent.com/-cABYYyu_Nu4/UMJO7ZgrXEI/AAAAAAAABns/O0nfRE19ktM/s640/SDC10300.JPG[/img]

В един часа стигнахме до поляната под вр. Корита, където чешмата течеше и най-накрая успяхме да се напием като хората. Брат ми твърдеше, че когато е идвал преди, чешмата не била разположена така, в което се усъмних. Изглеждаше ми, че си е така от дълго време... Отпуснахме си и малка почивка, която оползотворихме в разучаване и четене на картата. Не че това ни помага особено по-късно, но поне и на двамата ни харесва.

[img]https://lh3.googleusercontent.com/-rRhd8AqvSzM/UMJO8OnA2pI/AAAAAAAABn0/mw6tnPOSJF8/s640/SDC10302.JPG[/img]

Вместо обещаните от картата вековни гори, пътят минава през някакви проскубани гори и сечища, което разбира се, не ни пречи леко да се позагубим. 

[img]https://lh6.googleusercontent.com/-J_40DjGMJ3o/UMJPWVlaN0I/AAAAAAAABn8/38bwZgIiiF0/s640/SDC10303.JPG[/img]

В началото пътя си вървеше добре, маркировката беше редовна и така докато не излязохме на по-широк, прашен камионен път. И маркировката изчезна. Объркахме се и за посоката, не знаехме в накъде да тръгнем – надолу или нагоре? Повървяхме малко нагоре, нямаше марикровка. Извадихме картата и компаса, четохме, гледахме, никаква идея нямахме къде сме и къде е този път. Споменатата Осеникова поляна ми навя спомени за пионерските години, но дотолкова. Решихме все пак да тръгнем надолу по пътя и в един момен излязохме на маркировка. Как стана това не си спомням и ако тръгна пак да минавам оттам, сто процента пак ще се объркам. И бих носила една табелка в раницата за всеки случай, ако случайно ми се наложи да минавам и трети път. ;-)
За компенсация се наядохме доволно с малини :-)

[img]https://lh5.googleusercontent.com/-4GYvZcNZdPg/UMJPXWwpMzI/AAAAAAAABoI/VoD4BWtTyYo/s640/SDC10304.JPG[/img]

Докато се чудехме къде сме сбъркали и откъде всъщност минава маркировката се появи асфалт и хижа Партизанска песен.

[img]https://lh3.googleusercontent.com/-Va9YX7_lafQ/UMJPX1lBccI/AAAAAAAABoQ/2Gl1dUpkoe8/s640/SDC10305.JPG[/img]

[img]https://lh4.googleusercontent.com/-Ni4slsOL8tY/UMJPYU28_pI/AAAAAAAABoY/gCHu-bVf5MQ/s640/SDC10306.JPG[/img]

А час и половина след нея и Узана.

[img]https://lh6.googleusercontent.com/-f6lLYd5y78Q/UMJPZNnPtfI/AAAAAAAABoc/JaG4NJUHnhY/s640/SDC10307.JPG[/img]

Тук се помотахме двайсетина минути, докато брат ми разузнае къде е географския център и къде хижата. Центъра ни се видя далече и го оставихме за следващия път, така че направо отидохме в хижата да търсим храна. Хижарката направо отсече, че храна няма, но после се оказа, че нямането включва пълнени чушки, компотен буркан домашно кисело мляко и бучка сирене. Ометохме всичко на терасата, докато гледахме и слушахме как някакви студенти или ученици се лигавеха. Заболя ме главата от простотиите и писъците им. Леле, колко празноглави хора има на този свят! Дори младостта не може да е оправдание за такова нещо... Имаше само едно положително в присъствието им – видях, че мине се не мине и някой от тях излизаше от вътре с обикновена вафла в ръката. Бре, откъде извират  тези благинки?! Като влязохме в кухнята да платим видяхме, че извора е една кутия на масата. Имаше и сухи пасти, но знаех, че много се мачкат  в раницата и решихме да си вземем само от вафлите. Оставихме си ги за късна вечеря преди лягане на Шипка.
Включих си телефоните и получих смс от Стилиян, в който пишеше, че са на Узана и им липсвам. Погледнах датата – вчера наобяд. Имаше и още един, от днес, че са на Българка и да пиша какво става с мен да не се притесняват. Сетих се, че на Ботев си включвах само вивателския и ме хвана яд как не съм се сетила, че Стилиян би ме потърсил на този телефон.  Изпратих отговор, че съм на Узана и вече съм със Стефан да не се притесняват.  Пресметнах – имаха ден и половина преднина, точно колкото бях пролежала – три следобеда в трите хижи. Реших, че тепърва ще увеличават разликата между нас, защото нямахме GPS, а горите нататък ни бяха непознати.
Знаех, че Борис Борисов тръгва днес от Ком и изпратих и на него смс с пожелание за успех и че сме стигнали Узана. Последното не беше много за хвалба, но си беше истината. По-късно вечерта получих отговор от него, тъкмо качваше Ком :-)
Тръгнахме от Узана в пет и половина. 

[img]https://lh4.googleusercontent.com/-03fzAYyG6gE/UMJQAzx6ILI/AAAAAAAABok/6Sx6ihviVXU/s512/SDC10313.JPG[/img]

На картата даваха три часа до Шипка и бяхме сигурни, че дори да се забавим и да го вземем за четири, пак ще пристигнем по светло и ще си намерм място за спане. Все още беше жега и слънцето припичаше безмилостно, макар и да беше ниско. На небето имаше само няколко малки бели облачета. Тръгнахме спокойно нагоре.

[img]https://lh4.googleusercontent.com/-eMvYwQ-gRUs/UMJQXdeM6RI/AAAAAAAABos/y9HEqGf1JjY/s640/SDC10315.JPG[/img]

Тук брат ми започна се чуди как хижарката ни беше разконспирирала, че сме ком-еминейци. Защото жената ни беше попитала накъде отиваме и ние отговорихме – към морето. А тя ни каза – ясно е, че към морето, за тази вечер питам докъде ще стигате? Та той не можеще да разбере откъде и е станало ясно.
Ама вярно ли Стефан не беше забелязал, че всичките ми тениски имат надпис Ком – Емине 2012? 

[img]https://lh3.googleusercontent.com/-nmT0dhXM7Ec/UMNsgZHC3UI/AAAAAAAACHU/Z_vnYaZQlyI/s640/SDC12038.JPG[/img]

Така че му изнесох една сбита лекция за символите и как те влияят на хората. Ето например знамето – всъщност това е само едно парче плат, но хората са умирали заради знамената си. А гербовете дали са само красиви картинки?
Така и моите тениски – смее ли човек с такъв надпис да се откаже? Ако бях слязла в Карлово, как изобщо щях да вървя по улиците с тази тениска без да ме е срам? Какво щях да правя,  да задраскам Емине и отгоре да напиша хижа Левски ли? 
Само да отбележа, че в действителност не съм толкова откачена колкото изглеждам понякога. ;-) :-)
След един час стигнахме до табелка, на която пишеш чешма, а малко по-нататък пресякохме и рекичка. Решихме, че щом има  вода, това трябва да е местността Шадраваните. 

[img]https://lh3.googleusercontent.com/-InLiOZHMhyQ/UMJQYGToBuI/AAAAAAAABo4/cmzGoncVdWM/s640/SDC10316.JPG[/img]

[img]https://lh4.googleusercontent.com/-dSdbqlkm92g/UMJQYy16CzI/AAAAAAAABpA/OBPuHTsF2dk/s640/SDC10317.JPG[/img]

Тръгнахме да изкачваме връх Малуша, дали защото бяхме вече изморени, или защото се бяхме наяли, но не ни спореше. Струваше ни се стръмно и продължително, често се подпирахме на щеките да си поемем въздух. И така до момента, в който излязохме на открито място и с удивление и ужас видяхме, че от синьото небе няма и помен:

[img]https://lh3.googleusercontent.com/-pxSieFnxprM/UMJQasbGRQI/AAAAAAAABpI/1cXqDeiVgIM/s640/SDC10318.JPG[/img]

Олеле, загазихме го! Вече се чуваше тътена на гръмотевиците, а и от Бузлуджа идваше нещо страшно. Заграждаше ни отвсякъде. Ускорихме крачка, но на откритото било стана по-зле. Брояхме секундите между светкавицата и гръмотевицата и те все повече намаляваха. Страх ме беше да гледам, а направо летях между коловете, забравяйки че съм със сандалите и че съм вече изморена. Започна да вали, така че се наложи да спрем и да извадя дъждобраните. Не че валеше толкова силно, но не искахме да си мокрим раниците. Оказа се, че без да иска Стефан си е оптимизирал багажа за сметка на дъждобраните, така че му дадох единия от моите, добре че носех два. Аз и на него бях купила два, но кой знае къде бяха останали. Пак хукнахме, главно аз, защото много се страхувах. А брат ми крещеше подир мен да не минавам толкова близо до коловете. Ами аз по най-краткия път тичах и изобщо не се сетих за това. 
Отдъхнах си, когато навлязохме отново в гора, но не намалихме темпото, защото и бурята се приближаваше бързо. Изведнъж както си тичахме надолу и излязохме на прохода! Светна ми пред очите! Нищо чудно, цялото небе беше в светкавици. :-)


[img]https://lh4.googleusercontent.com/-E61e2yiNRrA/UMJQbTco3PI/AAAAAAAABpQ/TKwFLTVsvXg/s640/SDC10319.JPG[/img]

Последен спринт и се озовахме под навеса на едно от заведенията. Точно навреме, минути след като се скрихме се изля истински порой. Седнах на една от масите и изпитах невероятно облекчение – измъкнахме се невредими и почти сухи. :-) Бяхме стигнали от Узана до тук за два часа и половина, благодарение на светкавците бяхме надскочили картата ;-)
Заведението беше затворено, но след малко отвътре се показа собственика. Помислих си, че ще ни изгони, но се оказа добър човек, поредния такъв по пътя ни. Седна при нас, разпита ни откъде, накъде, обичайните въпроси. Тъкмо си мислех как да го помоля да спим под навеса и той сам го предложи. Ей, вярно се оказа много свестен. Каза, че би ни поканил и вътре, но няма как защото там спели служителите му. Ние и не искахме, навеса си беше супер. Поговорихме си, докато той изпуши една цигара, а ние си изядем вафлите. Разказа ни за празненствата, които се провеждат на Шипка. Също така горещо ни препоръча като минем на другия ден през Бузлуджа да се отбием до паметника „за да се погнусите”. И че за малко ще изпуснем събора на БСП, но за това трябвало да се радваме – той нямало да изтърпи, ако отиде. Каза, че най хубавото време било под управлението на Вълко Червенков, а след това почнало да се краде и живота станал лош. И непременно „да идем да се погнусим” :-) После ни каза да разместим масите и пейките както искаме, пожела ни лека нощ и се прибра вътре. И на този човек не разбрах името, но и той да е жив и здрав! Надявам се някой ден да минем през прохода, да седнем в това заведение и пак да се видим с него. :-)
Заградихме си място за спане в единия ъгъл на навеса. Чудесно се получи, масите и пейките щяха да ни пазят от вятъра. Ето го моя апартамент 5 звезди: кресло, мокет, ветроупорни стени и най-важното - покрив! :-)

[img]https://lh5.googleusercontent.com/-RK0V1IVwNso/UMJQcleQNNI/AAAAAAAABpY/l5Zk8XtqiaQ/s640/SDC10321.JPG[/img]

В девет и половина се намъкнахме в спалните чували, и без това валеше и беше студено, нямаше какво друго да правим. Не спах много добре, първо ми беше студено, затова си облякох полара, после ми стана горещо, после пак студено, защото се бях изпотила и ставах да се преобличам. А и често преминаваха коли. Но пък от друга страна бях на сухо, бях на Пътеката, бях със Стефан... Тази нощ на Шипка наистина всичко беше спокойно. :-)[/quote]


[quote="Mariana1000"][b]Ден четиринадесети (27.07.2012, петък)

Сутринта летяща чиния каца на Бузлуджа и на обяд извънземните ни връхлитат. 
Борба с вятърни мелници. Къде е Българка? Дали е изкушение влака на гара Кръстец
да отвори врати пред изморения турист? Върви ли Пътеката на запад? 
Кое е Грамадлива? Задруга среща Задругата?


[i]„Всичко което човек трябва да направи е да приеме невъзможното, 
да се справи без необходимото и да изтърпи нетърпимото.”
Катлийн Норис[/i]
[/b]

Понеже си легнахме рано, станахме рано дори и без аларма. А и влажния студен въздух, след като цяла нощ валя, не предразполагаше към излежаване. В шест часа вече бяхме събрали багажа и подредили масите както си бяха.
Направихме си обичайните сутрешни снимки преди тръгване:

[img]https://lh5.googleusercontent.com/-17YdDTAqSR8/UMMTRu-H3iI/AAAAAAAABuE/oSCzAUd2kS8/s640/SDC10325.JPG[/img]

Ей в това ъгълче спахме:

[img]https://lh6.googleusercontent.com/--EQwQR_Z6rU/UMMTTKCGvXI/AAAAAAAABuM/4IgdswpYzR8/s640/SDC10326.JPG[/img]

Тръгнахме, нямаше никой, всички заведения още бяха затворени. Много ме хвана яд, че вечерта не си купих някакви ментови бонбони за гърлото, че много ме болеше. Отгоре на всичко от многото приказки предишния ден бях напълно прегракнала и почти не можех да говоря. Днес трябваше да си затварям устата, но разбира се не стана така. :-)
Утрото беше прекрасно и се очертаваше хубав ден, надявахме се, че дъжда ни е отминал.

[img]https://lh3.googleusercontent.com/-7M_wveMUMyY/UMMUDbEytUI/AAAAAAAABuU/DxQjkAvG44E/s640/SDC10327.JPG[/img]

[img]https://lh3.googleusercontent.com/-rs2V0v-RvQk/UMMUEtpVukI/AAAAAAAABuc/1iwbyFeMxXs/s640/SDC10328.JPG[/img]

[img]https://lh5.googleusercontent.com/-LeN1wA9P9YQ/UMMUFwzeHkI/AAAAAAAABuo/Q7kMJULmjUo/s640/SDC10329.JPG[/img]

[img]https://lh5.googleusercontent.com/-P9ZzvyhESZ0/UMMUGlI_S2I/AAAAAAAABuw/QYSI3XqhAbE/s640/SDC10333.JPG[/img]

В началото мислехме да не вървим само по пътя, а да търсим къде пътеката го пресича, но беше доста кално, така че след едно подхлъзване взехме решение да си продължим само по пътя и че няма да се забавим много.
Ето това е целта ни – летящата чиния вече е кацнала на Бузлуджа. :-)

[img]https://lh6.googleusercontent.com/-4MO5w9-13pI/UMMUHWO50bI/AAAAAAAABu4/RePAHhKr6BY/s640/SDC10334.JPG[/img]

Тук видяхме следната табела и ни настръхнаха косите:

[img]https://lh3.googleusercontent.com/-TVKcQYsvcaI/UMMUIYo2QYI/AAAAAAAABu8/vw3iM7e7N1I/s640/SDC10335.JPG[/img]

До гара Кръстец - 8 часа и 15 минути :-( А ние се канехме да стигнем чак до Грамадлива! 
Нямаше смисъл да се мотаем значи, така че поехме по пътя.

[img]https://lh5.googleusercontent.com/-0IEIp1NWfXw/UMMUcLMZBuI/AAAAAAAABvI/q45ucecwIIM/s640/SDC10337.JPG[/img]

За два часа стигнахме до Бузлуджа, аз и не ги усетих, защото със Стефан продължавахме да обменяме информация за изминатия път. Все по-ясно виждах къде съм бъркала и ме хващаше срам за елементарните грешки. Още повече ме беше срам да го разказвам пред брат ми, който ми е бил учител в планината. :-(  Даже реших да не пиша пътепис и да се излагам пред всички, но Стефан ме разубеди и даже измисли заглавието – Със сандали и антимагарешки инат по билото на Стара планина. Сандалите ясно защо, магарешки инат заради това, че съм Йори, но анти- не можах да го разбера. А то било защото магаретата се запъват и не искат да вървят, а аз напротив – искам да вървя и препятствията не ме спират :-). Така пътеписа имаше име още на половината път. Рибата още плуваше в морето под Емине, а аз бях сложила тигана на огъня. :-)
И така в сладки приказки стигнахме до Бузлуджа, където извънземните бяха скрили летящата чиния от земляните туристи посредством мъгла. Видя ми се далече да ходим „да се погнусим” както бяхме обещали на човека вчера. :-) Нищо, и това остава за следващия път, макар че кой знае, дотогава БСП може да я оправи. 
Закусихме в ей това хотелче:

[img]https://lh5.googleusercontent.com/-iabqiaEZIIQ/UMMUekgPwcI/AAAAAAAABvc/yE9nd3d2BGU/s640/SDC10342.JPG[/img]

Въпреки опърпания ни вид и ранния час, бяхме обслужени добре. Хапнахме  по една супа топчета и пържени филии с ягодово сладко, ммммм, много бяха вкусни. Заплюх си и този хамак за следващото идване:

[img]https://lh3.googleusercontent.com/-0AtzGcJaOZM/UMMUd4-IRQI/AAAAAAAABvU/tnsVXidVHtE/s640/SDC10341.JPG[/img]

В 9:15 отново бяхме с раниците на гръб. Скоро минахме и покрай една палатка, където ни казаха, че преди нас са минали още много такива, ком-еминейци става въпрос. Ясно е, че  едните са били Стилиян, Сашо и Благо, но пък кои да се били другите? И чак пък много? Направихме сметка за организираната група, не ни се видя възможно да са стигнали чак дотук. Странна работа...
Видяхме най-накрая и паметника. Дори като пионерче не ме бяха водили тук и за пръв път го виждах от толкова близо. 

[img]https://lh4.googleusercontent.com/-AtRoqKk1Sts/UMMVN0wVFRI/AAAAAAAABvk/i0DhpJLKW4Q/s640/SDC10348.JPG[/img]

 Докато стигнем до първия ветрогенератор под Бедеците започна отново да пада мъгла. Излезе един човек, който ни видя да зяпаме и ни каза да не се мотаем около генераторите, че... тук вече не помня защо, сигурно ни е казал, че е опасно.  Ха, че кой иска да се мотае покрай тях, оказа се че това е поредното нещо от което ме е страх. Има си хас, с тези надвиснали над мен огромни перки. :-(. Нямах и намерение да стоя отдолу. Както се оказа после, в нашата група все пак имало желаещ да се приближи :-) 
Тръгнахме, мъглата ставаше все по-гъста и в един момент не видяхме следващия кол. Домързя ни да се връщаме до предишния и да вадим компаса, Стефан каза: дай да вървим по пътя и да поддържаме посоката. Ами да, защо да направим каквото трябва, като можем да се набием право между ветрогенераторите за да ги снимаме. Много коварен план! ;-)

[img]https://lh4.googleusercontent.com/-HjTr3X45cRU/UMMVefuj4tI/AAAAAAAABvs/GFGK-ke0MHs/s640/SDC10351.JPG[/img]

А защо на тази табелка пише да се пазим от падащ лед? И откъде се чува този странен шум?
Вууум, вууум, вууум... зловещо...
И изведнъж огромна перка изскача от мъглата  и се спуска към нас!
О, Боже, мой! Сутринта видяхме летящата чиния, а извънземните вече са ни открили и ни нападат! ;-)

[img]https://lh6.googleusercontent.com/-VJG41Yyas2A/UMMVlz8f1BI/AAAAAAAABv0/umLsyq7Q938/s512/SDC10352.JPG[/img]

И имат числено превъзходство :-)

[img]https://lh4.googleusercontent.com/-SNaC3eKcVGM/UMMV8L_sYoI/AAAAAAAABv8/1vOEv0oVSEo/s640/SDC10353.JPG[/img]

Хахахахаха, грешка, като огря слънцето се разбра, че не са извънземните.

[img]https://lh4.googleusercontent.com/-41HpOFO4ZO8/UMMV9YA3FvI/AAAAAAAABwE/LgK_u0H3QAo/s512/SDC10354.JPG[/img]

"В това време те съгледаха тридесет или четиридесет вятърни мелници, които стърчаха сред полето, и Дон Кихот, щом като ги видя, каза на своя оръженосец:

[img]https://lh4.googleusercontent.com/-ceK_pdX7YX0/UMMV-FWQ7LI/AAAAAAAABwQ/2wO9B_gK4PM/s640/SDC10355.JPG[/img]

—	Щастливата съдба нарежда нещата така, както не сме могли и да мечтаем, защото погледни натам, приятелю Санчо Панса...

[img]https://lh4.googleusercontent.com/--BsqE8uyE5o/UMMV_CR0OrI/AAAAAAAABwU/pYmSXEFjiRQ/s640/SDC10358.JPG[/img]

...и ще видиш, че се показват тридесет, пък и повече грамадни великани, с които възнамерявам да вляза в бой, като отнема живота на всички до един.

[img]https://lh4.googleusercontent.com/-qPKIu0wUKdw/UMMWJrE2zQI/AAAAAAAABwc/3dfrMauiC3M/s512/SDC10359.JPG[/img]

Плячката ще е наша и това ще бъде основата на нашето богатство...

[img]https://lh4.googleusercontent.com/-suQ7YZPvPQk/UMMWfulOSKI/AAAAAAAABwk/zOtsxxS9pRU/s640/SDC10362.JPG[/img]

...защото тази война е справедлива и съвсем богоугодно дело е да изкореним тази проклета пасмина от лицето на земята.

[img]https://lh3.googleusercontent.com/-n0Gk0d2Rpfg/UMMWhPon8AI/AAAAAAAABws/YKLH6G9rBWk/s512/SDC10363.JPG[/img]

— Какви великани? — запита Санчо Панса.
—	Тези, които виждаш ей там — отговори господарят му. — Някои от тях имат ръце, не по-къси от две левги.

[img]https://lh6.googleusercontent.com/-9-a0JXF3dW4/UMMWilKUcsI/AAAAAAAABw0/FNks3mAk9LI/s640/SDC10364.JPG[/img]

—	Слушайте, ваша милост — забеляза Санчо, — това, което стърчи там, не са великани, а вятърни мелници...

[img]https://lh4.googleusercontent.com/-C7jkWdiYI4s/UMMWjSozBoI/AAAAAAAABxI/ccoFqHamIzA/s640/SDC10366.JPG[/img]

... а това, което на вас ви прилича на предълги ръце, са крилата им, които, движени от вятъра, въртят камъните на мелниците.

[img]https://lh4.googleusercontent.com/--kdOWRz7hfI/UMMWkXmXvhI/AAAAAAAABxE/yD-oxWUIIeo/s512/SDC10367.JPG[/img]

.../Дон Кихот/ пусна Росинант в галоп срещу първата мелница, която се изпречи пред него.

[img]https://lh5.googleusercontent.com/-ntNyA8e1oWI/UMMWk-UOihI/AAAAAAAABxM/ydUmipl3DxI/s640/SDC10368.JPG[/img]


[img]https://lh6.googleusercontent.com/-OLUZCaIn-94/UMMWl-z7eRI/AAAAAAAABxY/tXc1kxcllp0/s512/SDC10369.JPG[/img]

Нанесе удар в крилото й, което в този миг вятърът така шеметно завъртя, че копието се строши на парчета...

[img]https://lh5.googleusercontent.com/-9m44QSmGmhQ/UMMWmnerv8I/AAAAAAAABxc/quNiOIz3A_s/s512/SDC10370.JPG[/img]

...а кон и конник бяха подети и изхвърлени на полето в най-жалко състояние...”

[img]https://lh3.googleusercontent.com/-cYb8I89nDZk/UMMW7P3joBI/AAAAAAAABxk/n_0Y2Iw2-5c/s640/SDC10372.JPG[/img]

Последния оцелял великански ветрогенератор в битката с туриста Дон Йорихот де Ком-Емински. :-)

[img]https://lh3.googleusercontent.com/-E1LSy-qCBlA/UMMW8FnXhzI/AAAAAAAABxs/Ny9ruq7Kaz4/s640/SDC10373.JPG[/img]

Забележка: Нито един турист, ветрогенератор...

[img]https://lh5.googleusercontent.com/-czCF-jTZMA4/UMMW9D0J4BI/AAAAAAAABx0/f6yOMOgSKhI/s640/SDC10374.JPG[/img]

...щека или фотоапарат не пострада по време на снимките. ;-)

[img]https://lh3.googleusercontent.com/-YSxq1gTZRAI/UMMW904E3CI/AAAAAAAABx8/XXfOjt2pjT8/s640/SDC10375.JPG[/img]

Два часа се мотахме между  ветрогенераторите, все едно не ни чакаше път чак до Грамадлива. Накрая все пак ги оставихме далече зад гърба си. :-)

[img]https://lh6.googleusercontent.com/-Vl3uNNeA5Wo/UMMXprioLUI/AAAAAAAAByE/h05EqvxoPGA/s640/SDC10376.JPG[/img]

Един час след последния ветрогенератор, вече беше станало един часа, стигнахме до Бабин Райкин чучур. 

[img]https://lh6.googleusercontent.com/-wYvQy2Rkg5k/UMMXqgBM4JI/AAAAAAAAByQ/Hpg1lznYL2E/s640/SDC10377.JPG[/img]

Тук прочетохме, че остава час и половина до Българка и се надявахме да е сгрешено. За щастие ние го минахме за един час, но ми се стори като два, така че грешката беше почти вярна.  :-)
При г.д. Българка не видяхме никого.  Вярно, че не проверихме в самата сграда, а седнахме на пейките близо до къщичките, на които пишеше ПСС. Починахме половин час, аз хапнах последните си сухари. Наляхме вода, прочетохме таблото за Виканата скала и Дядо Вазов. Стана ми мъчно за поредното Старопланинско чудо, кето пропускаме да видим :-(
Поне имаше маркировка, а преди Кръстец вече ми направиха впечатление белите ленти вързани по дърветата и храстите, които съвпадаха с маршрута ни. Следяха се по-лесно от маркировката :-)
Ето това е таблото под горския дом. Вляво е чешмата.

[img]https://lh6.googleusercontent.com/-NUfKSex3_7U/UMMXrHNOnsI/AAAAAAAAByU/gz4kMA5_kYk/s640/SDC10379.JPG[/img]

[img]https://lh5.googleusercontent.com/-fwCfSLMDUTg/UMMX3deQBUI/AAAAAAAABzM/B5aUrqebOIU/s640/SDC10380.JPG[/img]

[img]https://lh3.googleusercontent.com/-w_aABreiUmU/UMMXsH0_ZJI/AAAAAAAAByc/KRaz6r3p0Yw/s640/SDC10382.JPG[/img]

А след такава снимка иди после доказвай, че е било трудно. Нали има път?! :-)

[img]https://lh3.googleusercontent.com/-pMGT61wlxS0/UMMXsi7ty0I/AAAAAAAAByo/QcfMetEYCfI/s640/SDC10384.JPG[/img]

После пътя все пак стана пътека...

[img]https://lh6.googleusercontent.com/-hKage7F2ri4/UMMXtktwnEI/AAAAAAAAByw/mvQT9TrVFtI/s640/SDC10385.JPG[/img]

... по която стигнахме до изоставеното миньорско селище „Лев”. За по-впечатлителните изглеждаше малко зловещо. Изоставените сгради винаги изглеждата така със зейналите си прозорци. И малко тъжно – колко много труд е вложен, живели са тук хората, а сега е станало ненужно и безполезно. Напомня за това, че и създаденото от нас един ден може да изглежда така. :-(

[img]https://lh5.googleusercontent.com/-RF64kDzZiZc/UMMXuRMkOgI/AAAAAAAABy0/KeAtccflGJg/s640/SDC10386.JPG[/img]

Но понеже съм елементарен човек, който винаги може да бъде развеселен от малко храна, скоро намерих едни хубави червени джанки и от тъжните мисли не остана и следа. И докато Стефан правеше голямо количество снимки, които не стават за ядене, аз си напълних устата, шепите и джобовете с голямо количество джанки. :-)

[img]https://lh4.googleusercontent.com/-M4zmWI7mo_0/UMMXvLucIUI/AAAAAAAABzA/RZBD4_P6jsI/s640/SDC10388.JPG[/img]

Петнайсет минути по-късно, рупайки джанки се изтърсихме на перона на гара Кръстец. Тук беше малко по-оживено, отколкото в изоставения рудник – имаше няколко жп работници, които се криеха от жегата.

[img]https://lh4.googleusercontent.com/-MFOmLnq4d9c/UMMXwNKw0wI/AAAAAAAABzE/13muhETezsg/s640/SDC10389.JPG[/img]

Започнахме да се оглеждаме за чешма, но не видяхме. Излезе един служител и ни предложи да си купим билети. Далеч от мен, Сатана, с това изкушение! :-) Пък и погледнах Стефан – отслабнал беше много, но пак беше по-силен от мен, нямаше да го надвия и да успея да се кача във влака. :-) 
Попитахме къде има чешма, казаха, че има само едно място, от което можем да си налеем вода. След като пресечем линията да продължим надясно и след бялата сграда имало чешма. Попитахме дали има откъде да си купим нещо за ядене – не, няма. 
Един от работниците ни каза, че не е ходил нагоре, но се стигало лесно. :-) Само се излизало на билото по Ивановия път и за два часа си на Грамадлива. Да бе, само че не му повярвах! :-)
Минахме линията, Стефан отиде да налее вода, а аз останах да го чакам седнала на купчина отрязани дървета. И в това време – о, ужас! – влакът дойде, спиря и отвари врати!

[img]https://lh6.googleusercontent.com/-RFVbHhY2eiw/UMMYjUa9bOI/AAAAAAAABzU/E06T_8IPHlc/s640/SDC10393.JPG[/img]

Тежка и нерадостна е участта на ком-еминееца, докато гледа подир заминаващия влак. Нарамва той смазващата го раница и с последен носталгичен поглед към дверите на цивилизацията, тръгва с натежали крака по Ивановия път. Поне така се надява де, защото може и да не е това пътя. 
В случая пътя се оказа точно това, за съжаление, защото се започна изкачване. Имаше си и маркировка, и от онези, белите ленти.

[img]https://lh3.googleusercontent.com/-W26LtNCEZSw/UMMYkq1FozI/AAAAAAAABzc/uYlWLLJPc3Y/s640/SDC10394.JPG[/img]

[img]https://lh5.googleusercontent.com/-hGIV6n4VsMM/UMMYlwdy_EI/AAAAAAAABzk/5UMu2d2uIdo/s640/SDC10395.JPG[/img]

Скоро излязохме на равно и до една малка сграда. Там видяхме, че пътищата се разклоняват, както и че има пътека, слизаща право надолу. В началото и имаше маркировъчен кол с табели, но тази на която пишеше Грамадлива беше на земята и сочеше към левия път, на който имаше и знак за велосипеден маршрут. Почудихме се дали така си е паднала, или някой нарочно я беше оставил, защото пътеката беше доста обрасла с къпини и храсталак. Посоката обаче съвпадаше. Брат ми слезе малко по нея и като се върна отсече: „Ти оттук няма да можеш да минеш”. Разделихме се да разузнаем – той по десния, аз по левия път и скоро открих червена маркировка, бяла лента и даже табелка за х. Химик. По другия път нямаше маркировка. След кратко съвещание решихме да тръгнем по левия път, въпреки че посоката беше меко казано странна. 

[img]https://lh6.googleusercontent.com/-HrK55bzbfZ8/UMMYmi0w4SI/AAAAAAAABzw/MXmvRXgbWXw/s640/SDC10396.JPG[/img]

[img]https://lh6.googleusercontent.com/-MaN24EWozqs/UMMYnrJUQ-I/AAAAAAAABz4/cl_ea3dam5s/s640/SDC10397.JPG[/img]

[img]https://lh4.googleusercontent.com/-q7qnhizEh7I/UMMYof3vEiI/AAAAAAAABz8/3EG3QV0hIZY/s640/SDC10398.JPG[/img]

Колкото повече слизахме, толкова повече ни безпокоеше посоката, вървяхме на северозапад, а по едно време тръгнахме откровено на запад. Като видяхме на едно място  надпис „Бъзовец” почнахме да обмисляме и връщане. Все пак маркировка имаше, вървяхме по хубав път, така че продължихме напред, като страхът ни караше да ускорим крачката и да не се спираме за почивка. Добре че продължихме, по едно време посоката се оправи, навлязохме в гора и стигнахме до мястото, където двете маркировки отново се сливат. 

[img]https://lh3.googleusercontent.com/-8Zm_gpoLMm4/UMMYpW-G0XI/AAAAAAAAB0E/RNwx4D2LnMs/s640/SDC10399.JPG[/img]

[img]https://lh5.googleusercontent.com/-EguSo6QLPnU/UMMYqD4lclI/AAAAAAAAB0Q/Z0NBUBx6rL0/s640/SDC10400.JPG[/img]

[img]https://lh4.googleusercontent.com/-jWoCtAO0qFc/UMMYrTPDj7I/AAAAAAAAB0U/gjeYz29cmzc/s640/SDC10401.JPG[/img]

[img]https://lh6.googleusercontent.com/-pOfjAvSUSaA/UMMYsNSSbdI/AAAAAAAAB0c/bh-PiITqFAY/s640/SDC10402.JPG[/img]

До тази паметна плоча, вече излезли отново на другата пътека си позволихме да спрем, да си поемем дъх и да пием вода :-) Погледнахме – и от тази страна ни се видя пообрасло и решихме, че не сме сбъркали като сме заобиколили. Сега гледам, че в новата карта на „Домино” – втората част на Средна Стара планина, ги има и двата варианта с червено. :-) Ако я имахме тогава нямаше да се притесняваме толкова. Но пък от друга страна, това е поредното мини приключение в мега приключението Ком – Емине. А и ако не бяхме изживели това притеснение, нямаше да има и такава радост после :-)
След гората излязохме на обрасли с папрат поляни – истински Джурасик парк. Само дето вместо тиранозаври, диплодокуси и велоцираптори,  в гъстата зеленина се движеха туристозаври  :-)

[img]https://lh6.googleusercontent.com/-AVdAa2drarc/UMMYul-svZI/AAAAAAAAB0k/N8RcWYSFww4/s640/SDC10404.JPG[/img]

[img]https://lh3.googleusercontent.com/-BO6UBPhJO1Y/UMMY3q7lGaI/AAAAAAAAB0s/Le8oV5BKF1o/s640/SDC10408.JPG[/img]

Аз съм висока почти един и седемдесет, значи този красавец е поне два метра:

[img]https://lh6.googleusercontent.com/-NwSatXnvkvI/UMMY5MfaK3I/AAAAAAAAB00/rchR_LYTQvU/s640/SDC10409.JPG[/img]

Излязохме и на поляни, значи Грамадлива не би трябвало да е далече. Надявахме се да е така, защото беше станало осем часа и слънцето слезе ниско над хоризонта. Започнахме да качваме хълм след хълм, като за всеки си мислехме, че е връх Грамадлива. Гладна кокошка просо сънува. :-)

[img]https://lh4.googleusercontent.com/-jTjd9vHSMRA/UMMZMoC-sXI/AAAAAAAAB08/LORf-kJIARw/s640/SDC10410.JPG[/img]

[img]https://lh3.googleusercontent.com/-xMFFXqJvVKY/UMMZNlltc3I/AAAAAAAAB1I/v3Wn7GXMOzA/s640/SDC10411.JPG[/img]

Настъпи залеза. Спряхме да снимаме странния облак, който налапа слънцето и почервеня, сигурно му припари. Пада му се, щом изяде слънчицето, сега ще трябва да вървим в тъмното. :-) Свалихме раниците, имахме още вода, така че се напихме както трябва, решихме, че дори и на челници ще стигнем до хижата и няма защо да я пестим.
Накрая видяхме някаква височина със съоръжение на нея, може би предавател някакъв. Веднага го нарочихме за Грамадлива, за пореден път. 

[img]https://lh6.googleusercontent.com/--NIFMyasCIk/UMMZO6gPa2I/AAAAAAAAB1U/Sfyw-pwL7Uk/s640/SDC10414.JPG[/img]

Все още не бяхме извадили челниците, но скоро  това щеше да стане.

[img]https://lh6.googleusercontent.com/-XwjOf1BYmx0/UMMZP9Unr5I/AAAAAAAAB1c/nKJop3AiapA/s640/SDC10415.JPG[/img]

Изкачихме се и видяхме табло, на което пишеше „Еко-пътека Грамадлива”. Стефан направи мъдрото заключение, че всички еко-пътеки се правят в близост до хижите. :-) 

[img]https://lh4.googleusercontent.com/-BQJ0Dt7k86E/UMMZSBiISzI/AAAAAAAAB1s/-AH_CwCtPto/s640/SDC10417.JPG[/img]

В 8:50, вече с включени челници се оказахме пред ски-база Грамадлива. Вече беше ясно че сме успели, потвърди го и любезния човек, който ни посрещна. Каза ни че ще вървим още 15 минути, явно заради огрухания ни вид след 15-часовия преход (който можеше да бъде и по-малък, ако не беше любовта на брат ми към ветрогенераторите и снимането на новата версия на „Дон Кихот” :-) )
И така в девет часа стигнахме хижа Грамадлива. Извадих фотоапарата за обичайната снимка, която после щеше да служи като ориентир за часа на пристигане и пристъпих. Пред очите ми се разкри следната гледка – една дълга маса, хората ядат и пият, а в края на масата – изненадаааа! – седят Сашо, Стили и Благо! :-)

[img]https://lh6.googleusercontent.com/-OE8wgcO-_kU/UMMZUL-WSjI/AAAAAAAAB18/7mXuUeiX5w8/s640/SDC10419.JPG[/img]

После като си включих телефона видях, че Стилиян ми е изпратил смс, че са там, ама кой да го погледне? Нищо, така момента беше още по-силен!
Слязохме долу, аз бях превъзбудена от това, че успях да наваксам половин ден и от неочакваната среща. Уредихме се с вечеря – кюфтета, кебапчета  и салата. Купихме си и вафли и шоколади. Показаха ни стаята и банята. С удоволствие разбрах, че има топла вода в изобилие. Стефан веднага се разтрепери като видя контактите. Това се повтаряше във всяка хижа след това, защото имаше да зарежда май четири батерии за фотоапарата. Всеки път го уверявах, че всички контакти са негови, телефоните си ги държах изключени почти през цялото време, а правех толкова малко снимки, че и фотопарата ми не се нуждаеше от зареждане всеки път. А и да се нуждаеше, не бях толкова смела, че да застана между контактите и Стефан. :-)
Излапах вечерята за отрицателно време, апетитът ми се беше възвърнал с пълна сила, защото вече не вдигах температура. Бях започнала обаче да кашлям и имах гнойни налепи в гърлото. Това малко ме притесняваше, защото нямаше да мине с лекарствата, които имах. Знаех обаче, че така мога да издържа и до морето,  не беше болка за умиране, а и човек ходи с краката си, а не с гърлото. :-)
Разказахме си с момчетата кой къде е спал и откъде е минал. Бяха станали с човек повече – на заслон Ботев към тях се беше присъединил Мартин, който останал сам на Добрила. Няма да коментирам какви приключения са имали , след като се разделихме, ако искат те да си ги опишат, само ще кажа, че може и да е по-добре, че на х. Левски не продължих с тях. Сигурно нямаше да издържа, можеше и пак да се контузя. А така се получи много добре, починах си точно когато бях най-болна и успях да стигна от Тъжа до Грамадлива за два дни без никакви травми, като бях в състояние на следващия ден да продължа към Чумерна.
И макар, че брат ми  е скромен и не иска да го хваля, няма как  да не отбележа, че това стана благодарени на него. Носеше ми част от багажа, съобразяваше се с това, че бях по сандали като решавахме откъде да минем, пускаше ме да вървя напред и да определям темпото, знаеше къде да ми даде почивка и къде да ме накара да вървя по-бързо. А и никъде не успяхме да се загубим :-)
Мислех, че оттук нататък ще продължим заедно, но Благо не отстъпи за ранния час на тръгването им, а Стефан категорично отказа да ставаме толкова рано след днешния дълъг преход. Нищо, щяхме да се видим на Чумерна на следващата вечер. Заради Стилиян и Сашо ми стана криво, че се получава така, но пък от друга страна не исках да се дразня от същите неща като преди. :-(
Преди да си легнем се обадих на Дани, който въпреки късния час се захвана да чете пътеписи за да види дали ще имаме вода по пътя или трябва да си налеем повече на Хаинбоаз. Оказа се, че кладенчета има, остава само да не са пресъхнали. :-)
В хижата празнуваха нещо, така че музиката беше доста силна. Затворих прозореца за да я заглуша поне малко и както бях изморена скоро започнах да се унасям. Но се оказа, че може да е и по-зле, защото точно в този момент гръмна с двойна сила песента за буболечката :-) Подскочих един метър над леглото от изненада. Не стига това, ами явно беше любима на някой от групата, защото започна да пее. Адско наруване! Идеше ми да стана и да я размажа тая буболечка! Добре че после пак намалиха звука до първоначалните децибели и заспах. :-)
Буболе-чка-чка-чка-чка, ай!
Буболечка-чка-чка-чка, ай, ай!
Буболечка-чка-чка-чка, ай!
Олеле, буболечка!
:-)[/quote]


[quote="Mariana1000"][b]Ден петнадесети (28.07.2012, събота)

На картата пише „преход с малка денивелация”. Изморена съм, леки сдърпвания с водача, голяма грешка! – срещу ръжен не се рита, на водач не се вика. Заслон с прилепи. Студено изворче. Финално усилие към Чумерна. Най-малката супа.

[i]„Към обяд сме на дългоочакваната Чумерна с едноименна хижа на еленските туристи. Познатият ни турист – летовник на Кръстец ни уверяваше, че от тази гара до Чумерна имало само 4 часа път, а до Котел – ден, че най-много ден и половина. Оказа се, както си и предполагахме, че до Чумерна са необходими най-малко два дена, а до Котел четири дни усилен път. От същите скрити съразмерности страда и Водачът на Б.Т.С. Поне що се отнася до високопланинските излети, при които километричните разстояния мъчно се подават на милиметровата линийка. Където е показан лек еднодневен излет, нека излетниците, които се водят от Водача, да си вземат сбогом и хляб за два дена. Ако пък случайно в техните редици попадне, да речем, някой председател от висок чин, няма да сбъркат, ако за такъв лек еднодневен излет си турят в раниците по три самуна и одеяло за спане на открито...”
„От Ком до Емине” – Павел Делирадев[/i][/b]

На сутринта полежахме малко повече. В просъница чувах как отвън говорят хора, сигурно момчетата тръгваха, но ние си доспахме сладко още половин час. Размърдах си краката – ставаха за ходене. :-) Събрахме багажа, дрехите от простора и кабелите от контактите ;-)
В седем и половина бяхме пред хижата, готови за общата снимка и решени днес да стигнем до Чумерна, както беше по моя план. 

[img]https://lh3.googleusercontent.com/-u6AXuHpsr24/UMMbBifpNEI/AAAAAAAAB2M/DtLVGHLUxLk/s640/SDC10421.JPG[/img]

Табелките бяха много, но посоката беше една, най-просто казано – на изток! :-)

[img]https://lh3.googleusercontent.com/-sL85NoLzHtI/UMMbCR12D9I/AAAAAAAAB2Q/kH5RfAdUy1g/s640/SDC10422.JPG[/img]

Тръгнахме и веднага видяхме стрелка към х. Химик. Вече горях от нетърпение да я видя.

[img]https://lh4.googleusercontent.com/-RPQJDZ8T41g/UMMbDN4YBAI/AAAAAAAAB2c/vivC6WBWsIs/s640/SDC10423.JPG[/img]

О-хо, ето я и нея, много е хубава! Страшни гладиоли и тагетиси, останаха ми очите в тях. Ех, не са обаче тези красоти за нас. Днес ни се падат не гладиоли, а горски храсти и полски треви. :-)  

[img]https://lh4.googleusercontent.com/-EMqo_JxIcRQ/UMMbEKGgIeI/AAAAAAAAB2k/B766ugLnvJg/s640/SDC10424.JPG[/img]

За половин час стигнахме до Прохода на Републиката. 

[img]https://lh4.googleusercontent.com/-Zc5DC8CtcXY/UMMbEu4u6PI/AAAAAAAAB2s/eZ6VdrQ5EQ0/s640/SDC10425.JPG[/img]

Ето я и хижа Предела, в която също можехме да спим.

[img]https://lh5.googleusercontent.com/-A_Ga3v3t9ls/UMMbFd1gHJI/AAAAAAAAB20/RY7Hbn7phAs/s640/SDC10426.JPG[/img]

На прохода се замаяхме от тълпите. Имаше спрели няколко автобуса и след две седмици из горския пущинак, това ми се струваше истинско стълпотворение. Седнахме в едно от заведенията и ми замириса на банички. Веднага започнах да се облизвам, мммммм, баничка с боза. Боза нямаше, но след жестока борба с гладните екскурзианти успях да докопам по една баничка с айрян.  Аз ветрогенераторите преборих, та тук няма да се справя :-). 
Този път се сетих да си купя ментови бонбони. Веднага ги изсипах от кутийката в едни плик, за да спестя няколко грама. Човек изпада в големи крайности, след като две седмици е носил раница на гърба си :-) Бонбоните бяха много гнусни, силно ментови и посипани с пудра захар. Искам да кажа, че бяха хубави за гърлото, но гнусни на вкус... абе само аз мислех така, а и без това не обичам мента, мнението ми изобщо не е меродавно. :-)  В следващите два дни обаче  ги обожавах. :-) 
Наляхме си вода и тръгнахме. Ето това, хм, каквото и да представлява, добре е сложено, но изглежда леко смешно. Да не сме погребали Прохода на Републиката през 2009 година?! 

[img]https://lh5.googleusercontent.com/-Nua22sJFfPE/UMMbF6HSZuI/AAAAAAAAB24/sjd7ZWr3MbY/s640/SDC10427.JPG[/img]

Оттук насетне пътя е ясен и без маркировка – право нагоре. Винаги така става, седнеш, починеш, хапнеш и задължително после става стръмно. По средата на склона се спряхме да поемем дъх и да направим снимка отгоре. Я, паркинга се беше опразнил. Изядоха баничките и си тръгнаха :-)

[img]https://lh5.googleusercontent.com/-7sm_eHyHVMg/UMMbG7hK35I/AAAAAAAAB3A/pOpXzP71V64/s640/SDC10428.JPG[/img]

Изкачихме се до предавателя, който изглеждаше така близо гледан от долу. 

[img]https://lh3.googleusercontent.com/-UPLA_N-LO-I/UMMcbwqsCFI/AAAAAAAAB3I/gbqR9QUQG28/s640/SDC10429.JPG[/img]

Излязохме на ливади с храсти и дръвчета... напразно се оглеждах за някоя джанка :-( 
Приседнахме на припек да починем след стръмното. Явно днес нямаше да ни спори ходенето. Включихме телефоните, поне да използваме времето за няколко разговора. Говорих със съквартирантката ми и леко ме обзе носталгия :-(  Но беше късно за съжаления, не ми се слизаше обратно до прохода, а и не бях сигурна дали брат ми все пак няма да измъкне пикела отнякъде. ;-)  Ще трябва да продължа, няма как. :-)
От време на време имаше колова маркировка. Друга нямаше и къде да се сложи тук.

[img]https://lh4.googleusercontent.com/-h8Is4hEfHu8/UMMcdjrCBSI/AAAAAAAAB3c/3VQFtBxG5QM/s640/SDC10431.JPG[/img]

След час навлязохме в гора.

[img]https://lh3.googleusercontent.com/-EbeYLGN9040/UMMcei-54eI/AAAAAAAAB3g/onJV72hW_w0/s640/SDC10433.JPG[/img]

Имаше паднали клони и ги снимах, нали после щях да се хваля през какви трудности съм минала. ;-)

[img]https://lh6.googleusercontent.com/-TLvHGH5fuhc/UMMcgOeSeYI/AAAAAAAAB3o/qemOa3excAc/s640/SDC10434.JPG[/img]

Все още си мислех, че едно паднало дърво е пречка, ха, ха!

[img]https://lh5.googleusercontent.com/-h2_VI8UqYSs/UMMciXoEOWI/AAAAAAAAB34/D7X15gkVxA8/s640/SDC10436.JPG[/img]

А то всъщност пред мен имаше хубава пътечка, шарена сянка и надпис Е3, какво повече можеше да иска човек? :-)

[img]https://lh6.googleusercontent.com/-dsFjtJxfis0/UMMchq3gtZI/AAAAAAAAB30/ifn31dvUjuI/s640/SDC10435.JPG[/img]

И всички пътища продължаваха да водят към х. Химик. Очаквах и на фара на Емине да е сложена една стрелка към нея. Изкушавах се да си откъртя тази за спомен. ;-)

[img]https://lh6.googleusercontent.com/-AsWGYgdJJ6o/UMMci13fSMI/AAAAAAAAB4E/GdfntzOSRNA/s640/SDC10437.JPG[/img]

Излязохме отново на поляни. 

[img]https://lh5.googleusercontent.com/-0cl7wsrkzI8/UMMcjjpjEDI/AAAAAAAAB4I/cdovB4RlLcE/s640/SDC10439.JPG[/img]

На едно място пътя се разделяше, а маркировка не видяхме. Хайде пак разузнаване – аз по единия път, Стефан по другия. Никой не намери. Кратко съвещание и тръгнахме по десния, повървяхме малко, но нещо не ни хареса посоката и се върнахме. Вече видяхме табелката на завоя, скрита в клоните на дървото. А и двамата сме минали покрай нея и не сме я видели първия път. Понякога търсенето на маркировка е като брането на гъби, въпрос на късмет е да ги видиш. :-)
Известно време се чудехме дали ще ни се наложи да качваме това отсреща:

[img]https://lh6.googleusercontent.com/-FN2JxKuwFvo/UMMckogsMMI/AAAAAAAAB4U/VSB4gM0Yzg0/s640/SDC10441.JPG[/img]

А после и дали това е пътечката? Защото започна да става доста стръмна! :-(

[img]https://lh4.googleusercontent.com/-dU0i3bkiul0/UMMcl6XJ7CI/AAAAAAAAB4c/WQoippuEb2U/s640/SDC10442.JPG[/img]

Тук наистина последва едно много стръмно изкачване, което доста ни измори. Подпирахме щеките да не паднат на няколко пъти ;-) Но имаше светлина в тунела. :-)

[img]https://lh5.googleusercontent.com/-0Cbhbud1UTI/UMMcmgdv41I/AAAAAAAAB4k/CXW9MUy_o4s/s640/SDC10443.JPG[/img]

Подозирам, че оттук нататък ето това ни очаква: гора, гора и пак гора.

[img]https://lh6.googleusercontent.com/-AWiMICM7ENc/UMMcnMwWQSI/AAAAAAAAB4o/V35T5W5voJ8/s640/SDC10444.JPG[/img]

Насред гората попаднахме на тази безмислена грозотия:

[img]https://lh4.googleusercontent.com/-_4q2CvecmhQ/UMMcoav_7aI/AAAAAAAAB4w/f7zGtl6yYdw/s640/SDC10445.JPG[/img]

Докато Стефан правеше снимки, аз гледах и се мъчех да разбера какво ще да е това? Пламък ли, знаме ли... може пък някакво животно да изобразява? Във всеки случай беше ясно, че сме близо до почивна база Бутора. Само че така и не я видяхме, сигурно е била по-надолу. Подозирахме, че тук някъде може да има вода, но тъй като не знаехме със сигурност, решихме да не губим време да я търсим. Още повече, че над паметника, макар и позагубена в сечище открихме маркировката:

[img]https://lh3.googleusercontent.com/-oO91-_Zhm34/UMMc0DWv7rI/AAAAAAAAB44/oBkk-ueHX3Y/s640/SDC10447.JPG[/img]

Гората беше красива, огряна от слънцето, но все пак си беше стръмно, ходехме от сутринта и аз започнах малко да мрънкам. Засега малко :-) Пък и гората беше интересна – имаше огради и бодлива тел.

[img]https://lh6.googleusercontent.com/-CoyZcDNXgQo/UMMdSZ_9MiI/AAAAAAAAB5I/DV92pl-6Y_w/s640/SDC10449.JPG[/img]

Оказа се, че тук се минава през Голям и Малък тунел. Влак обаче няма, само високи дървета :-)

[img]https://lh6.googleusercontent.com/-bLlB5Ux35mA/UMMdT3FbUiI/AAAAAAAAB5Q/-k8c3Ve0nSk/s640/SDC10451.JPG[/img]

В три часа стигнахме заслон Караиваново хорище. Крайно време беше за обяд. Водата ни обаче беше малко. Стефан потърси около заслона, но не намери.

[img]https://lh6.googleusercontent.com/-hgPuLzw4DkQ/UMMdVszMQxI/AAAAAAAAB5c/zl3sVnKR4CA/s640/SDC10452.JPG[/img]

Поседяхме тук 40 минути и тръгнахме, настроението не беше добро. Аз се бях изморила, водихме обичайния спор как водата трябва да се пести, докато не намерим нова  и в резултат започнах да клинча. Почивах по-често и в един момент стигнах до онова състояние, в което не мога да направя и крачка повече. Стефан почна да ми прави забележки, че вървим много бавно, в резултат на което се нацупих, метнах раницата на земята и се тръшнах до нея. От една страна беше прав и аз знаех че тази вечер трябва да стигнем до Чумерна, но от друга страна като не може човек повече, значи не може. Все пак от сдърпването имаше полза, адреналина ми помогна да стана, да метна раницата на гръб и да тръгна. Заканих се на брат ми, че оттук до края на похода няма да му проговоря и тръгнах напред без да се обръщам. По едно време стигнах до поляна, при която пътеката правеше завой наляво и видях точно на завоя табелка с надпис „вода”. Сочеше натам, откъдето бях дошла. Обърнах се – брат ми го нямаше. Почаках малко, после се сетих, че преди да се скараме, той ми каза, че според него деретата отстрани не са сухи. Реших, че е открил водата и тъкмо тръгнах да се връщам той се появи. Наистина беше видял изворче малко по-назад. Оставихме раниците, взехме бутилките и канче, с което да гребем и се върнахме. Малко по-назад имаше стрелка без надпис и тя наистина сочеше към кално място. След няколко крачки в корените на едно дърво видях и изворчето. Водата беше студена и сладка! :-) Първоначално се притесних, че ще трябва време да налеем всички шишета, но се оказа, че докато изсипем едното канче и кладенчето вече се е напълнило за следващото :-)
От заслона до изворчето вървяхме около час, но мисля че е по-близо, защото аз вървях бавно.

[img]https://lh5.googleusercontent.com/-LF63wtQlThE/UMMeCqhPEKI/AAAAAAAAB5o/Dsn9VPujH-8/s640/SDC10456.JPG[/img]

[img]https://lh4.googleusercontent.com/-9Y3qoibkXgw/UMMeGU3fwzI/AAAAAAAAB54/pL_mgeBt3iQ/s640/SDC10459.JPG[/img]

[img]https://lh6.googleusercontent.com/-1ZeoWtWa0n0/UMMeIPvSiII/AAAAAAAAB6E/T_6Q1qwaXWg/s640/SDC10460.JPG[/img]

[img]https://lh3.googleusercontent.com/-Fao4NGmRSgg/UMMeI2aQXyI/AAAAAAAAB6I/039sLQcZeOI/s640/SDC10461.JPG[/img]

Продължихме освежени и напълно сдобрени :-) След половин час стигнахме до голяма ливада, на като хора товареха сено. Поколебахме се дали да се отбием да ги питаме колко остава до хижа Буковец, но решихме че няма смисъл, по-добре беше да не се бавим, а да напредваме. 

[img]https://lh4.googleusercontent.com/-jpgADoRTYnI/UMMeU7fJMeI/AAAAAAAAB6U/0QDooItXZfY/s640/SDC10462.JPG[/img]

В шест и половина бяхме на хижа Буковец. Любезната хижарка ни покани да останем да спим, но ние твърдо бяхме решили да продължим към Чумерна. Имаше много време до мръкване :-)

[img]https://lh6.googleusercontent.com/-TV4i1vS1icg/UMMeXlQk4dI/AAAAAAAAB6o/ruJFvMPawCE/s640/SDC10465.JPG[/img]

Твърдишкия проход ни направи невероятно впечатление... с липсата си. Това ли е пътя? Че то няма такъв? Сега  е ремонтиран, но тогава ни се стори жалка гледка. 

[img]https://lh4.googleusercontent.com/-2dx6EFHh1e0/UMMeYo9OHVI/AAAAAAAAB6w/bH2y4tn-9eM/s640/SDC10466.JPG[/img]

Хижарката ни беше казала, че трябва да  тръгнем по пътя за Шешкинград и после да се отклоним по пътека. Лесно намерихме отбивката вляво, имаше маркировка. Оттук насетне не бързахме, беше ясно че ще стигнем по светло в Чумерна. Това беше една от най-хубавите горски отсечки за мен, може би заради това че не бързахме или заради хубавата лятна вечер.

[img]https://lh4.googleusercontent.com/-fSFC9Bspbac/UMMefmgWGqI/AAAAAAAAB64/7tsEWbZZ0dk/s640/SDC10469.JPG[/img]

Правехме често почивки, като се опитвахме да познаем докъде сме стигнали по описанието на гърба на картата. Може би това е Нивката?

[img]https://lh3.googleusercontent.com/-rHzcgfCD4FM/UMMeg7yQizI/AAAAAAAAB7E/gEh4MvMW6zU/s640/SDC10470.JPG[/img]

Минахме през смърчовата гора и започнахме да се оглеждаме за споменатия в картите Троен бук. И тъкмо се чудехме дали вече не е изгнил, а ние го търсим напразно, когато чух гласове. Хижата се показа през клоните на дърветата, часът беше девет без десет и наистина бяхме пристигнали по светло. :-)

[img]https://lh6.googleusercontent.com/-dV7r9CIYjCQ/UMMehiJEfgI/AAAAAAAAB7I/ld63ZbCS3C8/s640/SDC10471.JPG[/img]

[img]https://lh4.googleusercontent.com/-_Ahu2DTcl4M/UMMe66S5YdI/AAAAAAAAB7U/nXsHuUAOzsM/s640/SDC10472.JPG[/img]

Стефан реши да спи навън, а аз в хижата. Стаята ми беше хубава – с две легла, но бях сама, даже на етажа нямаше никой друг. 
Седнахме да хапнем в столовата и да се видим с другите. Пак не успяхме да постигнем съгласие за часа на тръгване, макар че наближаваше най-трудния участък и беше добре да вървим заедно, така шансовете ни всички да стигнем до морето се увеличаваха. Стилиян имаше GPS, а Стефан повече опит, логично беше да обединим двете неща, особено за Върбишки – Ришки проход. Тук даже малко се сдърпах с Благо, но Стефан после ме накара да обещая, че няма да се разправям с него. Хич не обичам да си премълчавам. :-( Но се постарах, честна дума! :-)
Между другото не че се оплаквам, но такива малки порции като на Чумерна не съм виждала от времето, когато ядях в ученическия стол. :-) Тогава ни сервираха компот точно в същите малки панички, в каквито тук ядохме супа. Всъщност оплаквам се, как може на такъв голям планинар като мен да се даде толкова малка паничка?! ;-)
Стефан ми занесе раницата до стаята, увери се че контакта не работи, което го доведе до лек бяс и се разбрахме в колко да се чакаме на сутринта пред хижата.
Ох, няма как да опиша блаженството да си легнеш след „дълъг маршрут, но с малка денивелация”! :-)[/quote]


[quote="Mariana1000"][b]Ден шестнадесети (29.07.2012 год, неделя)

Двете групи заедно. Тъмна ли е Темната гора? Разочарование на Вратник. 
Изворите на Камчия. Отново среща с добри хора.

[i]„Най-чистият път към Вселената минава през горския пущинак” 
Джон Мюър[/i][/b]


За днешния ден беше заплануван по-кратък преход – само до изворите на Камчия, но все пак бяхме решили да тръгнем в седем. Оправих си багажа и излязох пред хижата да търся Стефан. Оказа се, че и Благо, Стилиян, Сашо и Мартин още не са тръгнали. :-) Браво, пак щяхме да сме заедно. :-)
Обичайната обща снимка и потеглихме.

[img]https://lh5.googleusercontent.com/-asdSzVSTCrQ/UMMe71VukiI/AAAAAAAAB7Y/_b_TMrB8gpc/s640/SDC10473.JPG[/img]

Скоро стигнахме до обичайната дилема: да качваме ли връх Чумерна или да го пропуснем. 

[img]https://lh4.googleusercontent.com/-FJ6AllvMlJY/UMMe8k_CCMI/AAAAAAAAB7g/JwTGfCO9l_E/s640/SDC10474.JPG[/img]

С изключение на Стефан никой не искаше да катери върхове точно днес. А и как да не тръгнеш след такъв хубав двоен удивителен знак?!  :-) Така че без много приказки тръгнахме по прекия път. 
Въпреки че според картата все още бяхме в Средна Стара планина,аз вече смятах, че съм в Източна. Защото точно такава разнообразна си я представях – гора, път, гора, пътека, букова гора, гъста гора, сенчеста гора, по-рядка гора, слънчева гора... Темната гора :-)

[img]https://lh4.googleusercontent.com/-OyhOFhRRFQE/UMMe9z556_I/AAAAAAAAB7s/m3_tMpZ6SP8/s640/SDC10475.JPG[/img]

Макар че тази сутрин Темната гора беше светла, с безброй слънчеви зайчета по пътеката :-). 
Няколко часа вървяхме през гората. Липсваха всякакви ориентири, само дървета. Как човек да разбере къде са върховете със странни имена, които са описани в картата – Кокоша глава, Суха брада, Черна брада, Бяла крава? 
Все пак след три часа дървета попаднахме на различна гледка – голяма поляна. :-)
Снимах новите стари спътници :-) Не е ли хубаво пак да сме заедно? :-)

[img]https://lh5.googleusercontent.com/-lR51264H7Kg/UMMe-mxvwvI/AAAAAAAAB7w/C0zdfPst3dI/s640/SDC10476.JPG[/img]

[img]https://lh4.googleusercontent.com/-9l920cbW8h4/UMMfLjRiUvI/AAAAAAAAB74/63ai16NiFUo/s640/SDC10478.JPG[/img]

Следващите два часа отново нищо не ме провокира да извадя фотоапарата и без това Стефан снимаше всяка подробност по пътя. Не ми се мисил колко снимки на дървета е направил през този ден. :-)
Накрая все пак и аз намерих какво да снимам. Като слънчица са, нали?

[img]https://lh3.googleusercontent.com/-BeIS_mfqJIQ/UMMfntvNYxI/AAAAAAAAB8I/dw84tSJE4P8/s640/SDC10483.JPG[/img]

А пък и гора, гора, гора... все пак има и такива гледки:

[img]https://lh4.googleusercontent.com/-yZnl5EYBWto/UMMfoykd1QI/AAAAAAAAB8Q/6dJG6YiN1AY/s640/SDC10486.JPG[/img]

Разбира се не само аз се заглеждах по тях.

[img]https://lh6.googleusercontent.com/-CC1hSBnjZo0/UMMf-HzOPgI/AAAAAAAAB8Y/2v-qLPVcinU/s640/SDC10487.JPG[/img]
И така след шест часа преход, който не съм запомнила с нищо освен с това, че Темната гора беше светла и с поляната с нацъфтялата вратига, стигнахме до Агликина поляна.

[img]https://lh6.googleusercontent.com/-mPZ_uc0bi18/UMMf_8bvTdI/AAAAAAAAB8k/_Zuyt0DhkAU/s640/SDC10488.JPG[/img]

Тук имаше мъж и жена, с които поговорихме докато починем. Предложиха ни от тяхната вода и ни казаха, че до прохода Вратник е много близо. Така се и оказа – стигнахме до там след 20 минути.

[img]https://lh6.googleusercontent.com/-0A_pEL_dKxk/UMMgAeOdWWI/AAAAAAAAB8s/Dwe2NjFEhts/s640/SDC10491.JPG[/img]

И тук ни чакаше твърде неприятна изненада – всичко беше заключено :-( В пътеписи от предишните години бях чела, че се предлага храна и целия ден си мечтаех как ще ям омлет, много ми се ядяха яйца. Не стига това, а и вода нямаше откъде да си налеем. Намерихме една голяма бутилка от минерална вода пълна до половината. Знам, че много хора не биха пили от нея, но ние отдавна вече бяхме прекрачили границата да се притесняваме за това. Изглеждаше чиста, така че си пресипахме по малко в шишетата.
Бях много разочарована от липсата на храна, защото знаех, че до Котел няма да има откъде да си вземем, а трябваше да се задоволим само със сухите супи и спагети, които носеше Стефан. Изядох една супа с последния хляб. Още бях гладна, така че въпреки омразата ми към тях си направих и едни спагети. Бляк, много гадно, но ги изядох. Гладна мечка поход не прави! ;-)
Нямаше защо да бързаме към изворите на Камчия, знаехме че там освен вода, няма да намерим нищо повече отколкото тук, така че разпънахме шалтетата и се излегнахме. Почивахме доста, като включим и обяда се мотахме тук почти два часа. Това не беше добра идея, поне на мен вместо да тръгна после с нова енергия, изобщо не ми се ходеше.

[img]https://lh4.googleusercontent.com/-q8QKc1Yv8Uo/UMMgA4A59oI/AAAAAAAAB80/Tgy7nv3rJ6I/s640/SDC10492.JPG[/img]

[img]https://lh5.googleusercontent.com/-BMbuRPc52j0/UMMgB-CKRRI/AAAAAAAAB88/iyiaJa1BIIg/s640/SDC10493.JPG[/img]

В пет и половина на заслон Вратник намерихме цяло малко селище – няколко семейства си бяха направили лагер с палатки, маси, огнища... 
Беше рано за спиране, но късно за продължаване към Котел. Ако пак тръгна, през този ден бих почивала по-малко и бих се опитала да стигна до Котел, особено както пропуснахме качването на връх Чумерна. 
Останалите се втурнаха да видят чешмата, от която започва Луда Камчия, но аз като човек практичен и гладен веднага започнах да мисля план за сдобиване с вечеря. Забелязах, че хората си тръгват, а масите им са отрупани с храна. По принцип съм притеснителна, но в случая нямаше място за срам. Отидох и поисках да ми продадат поне хляб, ако имат излишен. Щом разбраха за какво става въпрос, тези добри хора ми дадоха не само един хляб, но ми напълниха плик с краставици и домати плюс  чиния  тиквички с доматен сос. :-) Гонихме се с едни десет лева по поляната, но не успях да ги накарам да ги вземат. А след вечерята ни дадоха и един голям резен диня :-) 
Сигурно вече са забравили за туристката, на която са дали хляб, но аз никога няма да забравя тези мили хора :-)

[img]https://lh5.googleusercontent.com/-OLsZya7wRXU/UMMgCZzodtI/AAAAAAAAB9A/8hqIFGIw9a8/s640/SDC10494.JPG[/img]

Тази вечер си легнах рано с мисълта за Котел. Гледахме със Стефан как изгряват звездите над нас и си говорехме. Бях доста разтърсена от всичко, което ми се беше случило последната седмица, а дори и през днешния ден – събирането на двете групи, намирането на храна, бързото и изяждане, това че съм толкова близо до Котел, достигането на който считах за голям личен успех.
Защо ли тръгваме по тези планински пътища, щом най-силно в паметта ни остават не дърветата, скалите и земята, а хората и собствените ни изживявания?![/quote]


[quote="Mariana1000"][b]Ден седемнадесети (30.07.2012 год., понеделник)

През поляни и камъни към Котел. 
Как една суха река може да превърне пътя в непроходим каменен пасаж? 
Котел, банята, Пантеона, аптеката, храната...

[i]„Индже в Жеравна пристигна,
жеравняни хоро играят -
Рада хорото водеше.
Индже до Рада се хвана
и си на Рада думаше:
- Радо мо, бяла българко,
Радо мо, моме хубава,
да знаеш, Радо, да знаеш,
Котел го огън гори.
Рада на Индже думаше:
- Бре, Индже, страшен хайдутин,
бре, Индже страшна войвода,
Котел го огън не гори,
Котел го сабя не сече -
в Котел има хайдути:
Хаджи Димитър минава,
Стефан Караджа кръстосва,
Алтън Стоян го варди.
В Котел е пълно с хайдути,
с хайдути и с ятаци.
В Хаджиславовите дворове,
Хаджи Слав ги рани,
Хаджи Слав ги варди.
....................................
Но пак ще, Индже, повторя,
че в Котел се лесно не влиза.”

народна песен[/i]
[/b]

Естествено направихме си сутрешната обща снимка до изворите на Камчия, макар и да не знам защо винаги го казвам в множествено число, след като всъщност има само една чешма, от която се счита че води началото си река Луда Камчия.

[img]https://lh6.googleusercontent.com/-0i10Zah0HgQ/UMMgEkyQVZI/AAAAAAAAB9I/mwdJOTvbIKk/s640/SDC10501.JPG[/img]
Според картата вчера бяхме напуснали Средна Стара планина и днес вече щяхме да вървим в Източната. Дотук маркировката беше добра, но знаехме че с наближаваенто на Котел можем да имаме проблеми.
Засега обаче маркировка имаше и тръгнахме по нея:

[img]https://lh3.googleusercontent.com/-C0xN-uefeUs/UMMgbBzz4DI/AAAAAAAAB9Q/jAl37QPkZKA/s640/SDC10502.JPG[/img]

След около два часа вървене в гора, стигнахме до Делирадевата бука. Нямам никакъв, ама абсолютон никакъв спомен от тези два часа, все едно направо съм се телепортирала пред дървото. 

[img]https://lh4.googleusercontent.com/-dqODQ9Ka_yM/UMMgcjW-MfI/AAAAAAAAB9Y/7BjSS8hsS0w/s512/SDC10503.JPG[/img]

[img]https://lh6.googleusercontent.com/-3dxkqFZRFYI/UMMgeF4ydII/AAAAAAAAB9g/JeBo-Toa9dw/s640/SDC10505.JPG[/img]

[img]https://lh3.googleusercontent.com/-IUzOaEKWQVE/UMMgg170QqI/AAAAAAAAB9o/NSO3csnjL-M/s640/SDC10507.JPG[/img]

Изостанахме със Стефан и Сашо, че като се почнаха едни снимки. :-)  Два часа еднообразна гора и изведнъж специално дърво, как да не се развихри човек с фотоапарата. :-)
А иначе мястото не е повод за смях, като се замислиш, че на това място е изтекла кръвта на хайдутина Дели Ради. От друга страна пък какво би искал човек да се чува на лобното му място – плач или смях и щракане на фотоапарати? Лекомислено ли разсъждавам? 
Продължихме през гората.  А в  гората – Стефан! :-) Отслабнал е, не става за отстрел ;-)

[img]https://lh4.googleusercontent.com/-atOc9X4c-_0/UMMguvjmEnI/AAAAAAAAB90/AmDzBAHdHcg/s640/SDC10509.JPG[/img]

След още час излязохме на това, което в картите наричат „папратливи поляни”.

[img]https://lh4.googleusercontent.com/-aqzy0XsgIoQ/UMMgvG9Ic9I/AAAAAAAAB94/ORYrInC6Qd8/s640/SDC10510.JPG[/img]

Беше ми приятно да излезем на открито и да вървим по тези пътища с мирис на напечена от слънцето пръст и изсъхнала трева. А толкова обичам гората... Просто човек понякога преяжда и с любимото си ядене. :-)  

[img]https://lh5.googleusercontent.com/-M6ttbnt5aSs/UMMgv57aClI/AAAAAAAAB-E/FHE10pcfi78/s640/SDC10511.JPG[/img]

Намерихме сянка за почивка и Стили се възползва за да направи сложни опити с фауната от изворите на Камчия.

[img]https://lh4.googleusercontent.com/-O8TgvO1rMzY/UMMgwhUWRlI/AAAAAAAAB-M/e6CdtQkGL50/s640/SDC10512.JPG[/img]

Всички го наблюдавахме внимателно.

[img]https://lh4.googleusercontent.com/-_dh18sgqyFk/UMMgyabzlvI/AAAAAAAAB-Y/GedAJVPNZ-4/s640/SDC10514.JPG[/img]

И като истински приятели не пропускахме да даваме акъл. :-)

[img]https://lh4.googleusercontent.com/-b5Y0LSTyCAM/UMMgxc9jbBI/AAAAAAAAB-Q/udsq2Pls1y4/s640/SDC10513.JPG[/img]

Тук нямаше как да има редовна маркировка, така че се ориентирахме по посоката и с помощта на GPS-на на Стилиян. Все пак от време на време на някое самотно дърво виждахме табелка с надпис  „Котел”.

[img]https://lh3.googleusercontent.com/-pFakxAkE96o/UMMg-APTliI/AAAAAAAAB-g/-J7fsapPuD8/s640/SDC10515.JPG[/img]

Видях и последната змия за похода. С тази ставаха общо пет - под Мургаш, преди х. Свищиплаз, на заслон Ботев, преди връх Ботев и тук.

[img]https://lh3.googleusercontent.com/-33gI_byp2R0/UMMg_S6eg_I/AAAAAAAAB-o/cuaDmP-PSKM/s640/SDC10518.JPG[/img]

Котленска планина не е зашеметяващо висока, но въпреки това е красива.

[img]https://lh3.googleusercontent.com/-wonmFeT7R_w/UMMhZLATnJI/AAAAAAAAB-0/9iJVL13wVxs/s640/SDC10519.JPG[/img]

[img]https://lh5.googleusercontent.com/-GP-abVfqJfY/UMMhZm5nsmI/AAAAAAAAB-4/bW9jW7pXU74/s640/SDC10521.JPG[/img]

[img]https://lh5.googleusercontent.com/-Mlpg76c103A/UMMh0ngncHI/AAAAAAAAB_I/x2RQJcWmVSI/s640/SDC10525.JPG[/img]

[img]https://lh4.googleusercontent.com/-D4ul8n9Koug/UMMh2PV4OKI/AAAAAAAAB_Y/Hw8ZuRD-WNI/s640/SDC10527.JPG[/img]

[img]https://lh5.googleusercontent.com/-Qtr1m18HXLA/UMMh3PUR3NI/AAAAAAAAB_g/qryEFtayXFU/s640/SDC10528.JPG[/img]

[img]https://lh3.googleusercontent.com/-ifmV6dTmfPw/UMMh34XkW7I/AAAAAAAAB_s/tzhhL3lx0Xo/s640/SDC10529.JPG[/img]

[img]https://lh5.googleusercontent.com/-4bwrsz7iblU/UMMh4mjfPSI/AAAAAAAAB_w/Nx4hmfxSdvI/s640/SDC10530.JPG[/img]

Ново дърво с указание, че сме на прав път сред толкова пътища и ливади.

[img]https://lh3.googleusercontent.com/-tpV2uIviTrA/UMMhbLmPv7I/AAAAAAAAB_A/e-3IGWIwgv0/s640/SDC10524.JPG[/img]

И още един знак „Котел”.

[img]https://lh4.googleusercontent.com/-QGODTFgUjK0/UMMh1F_Qy0I/AAAAAAAAB_U/ipMAi5G5tAg/s640/SDC10526.JPG[/img]

Билото преди Котел се разделя на три от реките Сухойка и Нейковска. Маршрута официално минава през средното било и връх Разбойна. Трака, който следвахме обаче завива наляво и сигурно излиза на пътя от Кипилово. Трябваше и ние да помислим откъде да минем. Бяхме го обсъждали и преди това, но все отлагахме решението. Вече нямаше как. Аз много се колебаех тогава. Вярно че това не противоречеше на трите ми правила, но пък от друга страна на картата изрично си пишеше, че маршрута минава оттам, а и Разбойна е вторият по височина връх в Източната част. Виждах също така, че на Стефан много му се иска да вървим по маршрута, за да може да счита похода си за успешен. От друга страна в някой от пътеписите бях чела за паднали дървета и трудности с ориентирането, нямахме храна и все още бях болна. Накрая, колкото и да ми беше съвестно заради Стефан се обявих за по-лесния път. Така че се опитахме да определим кое е Осенишки връх за да се ориентираме къде сме и се отклонихме на север.

[img]https://lh4.googleusercontent.com/-vwONiPgOU_k/UMMh5MRMSYI/AAAAAAAAB_4/w2msyASznnI/s640/SDC10531.JPG[/img]

[img]https://lh5.googleusercontent.com/-3D-TRN-YABA/UMMh52o6jqI/AAAAAAAACAE/vpQHM-DsrRA/s640/SDC10532.JPG[/img]

[img]https://lh5.googleusercontent.com/-sl8UADbU6m0/UMMh670WUNI/AAAAAAAACAM/z5Dc-_jK9ps/s640/SDC10533.JPG[/img]

След похода на няколко пъти обсъждахме с брат ми трябваше ли да минем през връх Разбойна? Ако минавам отново оттам – да, със сигурност така ще направя. Ако обаче се върна няколко месеца назад и трябваше пак да решавам, бих взела същото решение. Което не ми пречи да съжалявам, че не минахме през върха. :-)
Дори и оттук не стигнахме толкова бързо до Котел, колкото ми се искаше – отне ни три часа. За наш късмет още в началото попаднахме на поточе, от което си наляхме вода. После излязохме на пътя покрай река Сухойка. Оправдавайки името си тя беше напълно пресъхнала. Не можех да разбера как при пълната липса на вода пътя може да е така изровен? В един момент започнахме да ходим само по камъни. Че откъде е имало толкова вода? Вървеше се доста бавно, защото камъните бяха остри, а не обли.
И отново извадихме късмет – малко по-надолу оправяха пътя, като затрупваха камъните с пръст. Работниците ни казаха, че скоро ще излезем на другия път.. Не можаха да се уточнят помежду си колко  километра остават до Котел.
На кипиловския път направихме още една почивка, но аз бях вече страшно огладняла и предложих на Стефан да не спираме за дълго, а да продължаваме бавно напред. Вече даже не си мечтаех за нещо по-специално за ядене, а си представях единствено топъл мек хляб. :-(
Тук за пръв път усетих че краката ми започват да се подбиват. Може би подметките на сандалите бяха почнали да се деформират... но пак беше голямо щастие за мен, че се оказаха толкова добри. 
В четири часа стигнахме и до така бленувания Котел. 

[img]https://lh5.googleusercontent.com/-KI9DbQZiOVo/UMMh71LG-FI/AAAAAAAACAQ/4zVip3-vll0/s640/SDC10534.JPG[/img]

[img]https://lh4.googleusercontent.com/-ve7Vx_qUPBc/UMMiBlhq80I/AAAAAAAACAY/QRcsLt0t9lo/s640/SDC10536.JPG[/img]

Подминахме Природонаучния музей и Галатанското училище, много ме беше яд, че ще имаме време само за един музей. :-( Предварително бях решила това да е Пантеона с Музея на котленските възрожденци.

[img]https://lh3.googleusercontent.com/-i60iB0u5Rcc/UMMiCb-mTWI/AAAAAAAACAg/K_eJWyTPa04/s640/SDC10537.JPG[/img]

[img]https://lh5.googleusercontent.com/-xs_38GVHIgM/UMMiDsTLRkI/AAAAAAAACAo/v5QoOofcvwU/s640/SDC10538.JPG[/img]

Ето това е църквата, в която влязохме да запалим свещички за здраве и за умрелите. Не я пропускайте, освен че носи атмосферата на стария Котел, тя е и истинско произведение на изкуството.

[img]https://lh5.googleusercontent.com/-Mhts2_LHCnA/UMMiGQPoz4I/AAAAAAAACAw/CkwYwAMBRU8/s640/SDC10539.JPG[/img]

Отседнахме в къща за гости „Констанс”, позволявам си да им направя откровена и нагла реклама защото хората го заслужават:

[img]https://lh5.googleusercontent.com/-w0wEHgiZmec/UMMi-CUN70I/AAAAAAAACBo/iWQ72EwnZRk/s640/SDC10553.JPG[/img]

Възможно най-бързо минахме през банята, помолихме собствениците да изперат дрехите ни в пералнята и излязохме да търсим Пантеона. С излизането на улицата видяхме бяло бусче... то не бяха коли, влакове... сега пък автобус за София! Когато човек иска да се прибере, цялата Вселена му съдейства. ;-)

[img]https://lh6.googleusercontent.com/-Szsq0zwCosw/UMtDkAQKt-I/AAAAAAAACbs/8Tu_-afztkk/s640/SDC10541.JPG[/img]

Стихнахме и до площад Възраждане. Оказа се, че имаме един час да разгледаме Музея на котленските възрожденци, обещахме да не се бавим, още повече че понеделник се оказа безплатен ден. Сложихме си и печати. :-)
Това е един от най-хубавите музеи, в които съм била, не го пропускайте като минавате през Котел. Там се намират гробът и сабята на Г. С. Раковски. Лично на мен ми хареса една мисъл на Софроний Врачански – „Со една вера без работа спасение не бива, ни работа без вера освобождение не бива.”. Тогава си я записах в дневника, а сега проверих – от „Неделник” е. Със сигурност сме го учили в училище, но не си я спомням... тогава сигурно други неща са ми правил ивпечатление. :-)
Излязохме от Пантеона и разпитахме за аптека. Реших, че трябва да се отърва от това боледуване,  дето го влача още от хижа Васил Левски. Купих си ципрофлоксацин, знаех че не е силен антибиотик, но ще ми помогне за гнойните налепи, а апткарката ми препоръча хапчета за кашлицата. За всеки случай Стефан ме накара да вземем още едни, ако първите не помогнат. 
Последва фотосесия. Общината:

[img]https://lh6.googleusercontent.com/-Vt0t_ZAXZ_w/UMMie5gTGzI/AAAAAAAACA8/7CiMWh0DuT4/s640/SDC10543.JPG[/img]

Стефан до паметника на Раковски:

[img]https://lh4.googleusercontent.com/-1bZwWEDdU1g/UMMig3nJGyI/AAAAAAAACBE/hW3luVZbmwI/s640/SDC10546.JPG[/img]

Ето и нас, отзад е Пантеона.

[img]https://lh3.googleusercontent.com/-wmhCK_s7Cfg/UMMihf3G8SI/AAAAAAAACBI/2pM0w7nVvQw/s640/SDC10547.JPG[/img]

Луди хора, но щастливи в лудостта си! ;-)

[img]https://lh5.googleusercontent.com/-QmrT-XYGPYQ/UMMiiJNdv9I/AAAAAAAACBY/U53uANdIUBE/s640/SDC10548.JPG[/img]

Оттук нататък дадохме старт на изкупуването на магазините. Стефан едвам ме удържа накрая да не взема и диня, но успях за  прасковите и пъпеша :-) Напълнихме два плика с храна и се разположихме в кухнята на хотелчето. Мммммм, наядохме се като попски деца на задушница. :-) Поговорихме си и със собственичката, оказа се че и те с мъжът и са били планинари. Разказа ни за Котел, за това че река Сухойка не винаги е суха, а дори напротив, прави наводнения през пролетта , за това какво можем ад видим следващия път. А доста неща останаха неразгледани – Природонаучния музей, Етнографския музей, другата стара църква, местността Изворите, където три моми са били отвлечени от змей, пещерата пред която Раковски е започнал Горски пътник...
На колко много места по пътя си казахме „Трябва да се върнем тук!” Дано, дано...
Дрехите ни бяха изпрани, опитах се да дам пари, но и тук не ми ги взеха. Не знам дали добрите хора в България са толкова много, че няма как да не попаднеш на тях или ние имахме невероятен късмет. Дори като видели, че започва да пръска дъжд, ни бяха събрали изсъхналите дрехи, а влажните преместили под беседката. Не бихме могли и да желаем по-добро отношение. :-)
Пуснах телевизора, хич не ми се гледаше. Новините ми бяха безинтересни и далечни, а по-вълнуващ филм от този, който преживявахме нямаше. За пореден път си помислих колко ми липсва Kindle-чето и как добре постъпих като не го взех. Човек не трябва да се пристрастява към каквото и да било, а аз направо си бях пристрастена към него. 
Все пак гледахме времето, очакваха се превалявания. Много неприятно, особено като се има предвид, че се носеха легенди за орязаните колове около Котел и падналите дървета след Елешница. Само ще отбележа, че легендите не се оказаха верни. Неееееее,  действителността беше много по-лоша от тях. Но засега не го и подозирах. Лежах си удобно в мекото легло, похапвах кисело мляко, бях приятно унесена от малките розови хапченца и всичко ми се струваше постижимо. 
Похвалих се на колежките колко далече съм стигнала. Извадих следващата карта – шестата! Даже се обадих на Дани да му кажа следващата събота и неделя да ни чака на морето. :-) 
Уредихме прибирането в София, остана приятната част – ходенето :-)[/quote]


[quote="Mariana1000"][b]Ден осемнадесети (31.07.2012 год., вторник)

Котелските ливади. Първи сблъсък с храсти и клони. Цигански гроб и река Герила. 
Благодарим ти, о Старопланински Боже на къпините! Зареждане с енергия преди голямото изпитание.

[i]„Някои хора умеят да се наслаждават на дъжда. Останалите просто се мокрят.”
Боб Марли[/i][/b]

Сутринта бях в добро настроение, бях се будила от кашлица само веднъж, браво на аптекарката. :-)  Стегнахме багажа и слязохме в кухнята. Предния ден като се къпах забелязах, че много съм отслабнала. Честно казано винаги съм искала да се върна към килограмите си от преди десет години, но сега като се погледнах в огледалото в банята и хич не се харесах. :-( Ето и още една положителна последица от похода – видях се пак слаба и... поисках  да напълнея :-) Така че, хора, не ходете по разни „дебелариуми”, минете маршрута Ком - Котел :-) 
Така че с голям кеф се натъпках за закуска с една пилешка пържола и домати, обрахме останалите чорапи от простора, направихме си снимка в двора и метнахме раниците на гръб. Така е, човек и добре да си поживее в Котел, накрая тръгва по Пътеката. ;-)

[img]https://lh3.googleusercontent.com/-Kh1gUN9IJj8/UMMi9K0vdSI/AAAAAAAACBk/m0HeZHoJNcg/s640/SDC10550.JPG[/img]

Предишния ден със Стефан бяхме разучили как да излезем на пътя за Омуртаг по картата на Котел, която намерихме на площада. Благо обаче пак имаше собствено мнение и тръгна надолу към реката. Даже уверяваше Стилиян, че трябва да му има доверие. :-) Да, ама той се довери на GPS-а. ;-) Сега даже ми беше забавно да наблюдавам как високото самочувствие и  пълната липса на ориентация доведоха Благо до бензиностанцията, преди да успеем да се огледаме и да го спрем. :-) Наложи се Стилиян да му звъни и да почакаме, но пък за сметка на това си поговорихме с котленските роми. Въпреки че бяха изрязали коловете от маркировката, те все пак изпитваха добри чувства към нас и ни разпитваха за похода. Пожелаха ни и лек път. Не са лоши хора, но очевидно не правят връзката, че за да е лек пътят ни трябва да ги има коловете. :-(
Един последен пъглед към Котел, който оттук изглежда толкова малък, по-скоро като макет, отколкото като истински град.

[img]https://lh3.googleusercontent.com/-SG4tAWNB4lI/UMMjR-o0IzI/AAAAAAAACBw/n2MBVZitsd8/s640/SDC10555.JPG[/img]

След като повървяхме малко по пътя за Омуртаг завихме надясно по ето този мост:

[img]https://lh5.googleusercontent.com/-Nks03gvlzoA/UMMjS5M671I/AAAAAAAACB4/yTUloKsirjU/s640/SDC10556.JPG[/img]

Минахме покрай площадки, на които се сушаха листа от къпини, после покрай река и чешмички с гореща вода, миришеща на сяра, и излязохме на ливадите над града.

[img]https://lh5.googleusercontent.com/-W9UEjVoPAw0/UMMjUODt3rI/AAAAAAAACCA/C_kWdxJn1uE/s640/SDC10558.JPG[/img]

[img]https://lh6.googleusercontent.com/-M0BhSbh0zjU/UMMjVbiZKCI/AAAAAAAACCI/SymDCHmglGI/s640/SDC10559.JPG[/img]

[img]https://lh4.googleusercontent.com/-tM7H5_EOjZ0/UMMjWeW_MgI/AAAAAAAACCQ/AVPC3EDnczE/s640/SDC10560.JPG[/img]

Приличаше малко на вчерашния пейзаж, но някак си по-опитомено, може би защото беше съвсем близо до града.
Ето ги и ливадите и насред тях заблудени..., нееееее, не говеда, а туристи. ;-)

[img]https://lh5.googleusercontent.com/-jdsNJZjov3E/UMMjXPHFCjI/AAAAAAAACCc/-AtoGg0ACQM/s640/SDC10561.JPG[/img]

Първо вървяхме направо през тревата, но после пресякохме черен път и намерихме пътечка:

[img]https://lh5.googleusercontent.com/-ksYvZTvcx8M/UMMjYQjMDBI/AAAAAAAACCg/dJgPVa_4eUs/s640/SDC10564.JPG[/img]

Пътеката ни изкачваше покрай коритото на река – може би тази, която на картата беше обозначена като Глогова? Появи се и странна синя маркировка, която ни озадачи, но има и от „нашата”.

[img]https://lh3.googleusercontent.com/--8ZWDlobiwI/UMMjZAwrJ5I/AAAAAAAACCo/hDh6y8az6KM/s640/SDC10565.JPG[/img]

О-хо, паднали дървета. Справяхме се геройски с тях. Малка репетиция за следващия ден, както се оказа. ;-)

[img]https://lh3.googleusercontent.com/-syo1u4b2anE/UMMje4rINcI/AAAAAAAACCw/xL7XoVFi6gU/s640/SDC10566.JPG[/img]

[img]https://lh5.googleusercontent.com/-Lelornzy9pA/UMMjgDgV5kI/AAAAAAAACC4/OmOjqeIB-9c/s640/SDC10567.JPG[/img]

Ето го и Сашо, най-смелия човек в групата, който се приближава към ужаса на Риш по къси панталони. :-)  

[img]https://lh4.googleusercontent.com/-GLBH2d1lDWo/UMMjhDNE7QI/AAAAAAAACDA/_pfjNyBCzl0/s640/SDC10568.JPG[/img]

Излязохме на път, под който се виждаше асфалтовия.

[img]https://lh5.googleusercontent.com/-YP8Ntj0FcY4/UMMjuNp1FUI/AAAAAAAACDI/eOm2mGA_Zaw/s640/SDC10569.JPG[/img]

Така вече стана по-лесно да се върви.

[img]https://lh5.googleusercontent.com/-eHORpxvFuS8/UMMjvm2PE2I/AAAAAAAACDQ/ERs1W0BCFaE/s640/SDC10571.JPG[/img]

Вървиш и си гледаш...

[img]https://lh4.googleusercontent.com/-OTDzTY5jqYY/UMMjxFmIExI/AAAAAAAACDY/m2lvSRdThOU/s640/SDC10572.JPG[/img]

А понякога вървиш и си гледаш, и даже снимаш. Три в едно. ;-)

[img]https://lh5.googleusercontent.com/-3INqLt2ENBw/UMMj0a38hnI/AAAAAAAACDg/-W-IZfIbINM/s640/SDC10573.JPG[/img]

А долу се вижда асфалтовия път с нарязани дървета. По-добре така, отколкото да са по пътеката.

[img]https://lh3.googleusercontent.com/-4aW1c-LTSwo/UMMj42_8fBI/AAAAAAAACDo/Olgvexsmcu4/s640/SDC10574.JPG[/img]

След толкова червена амаркировка, сега синята е голямо разнообразие. За 23 дни май видях само тук синя и мисля жълта на едно място... какво пък, червеното е хубав цвят.  :-) 

[img]https://lh3.googleusercontent.com/-XE6UAo1h2z4/UMMj6a1KEhI/AAAAAAAACDw/hDbF7MtCRcE/s640/SDC10575.JPG[/img]

Че имаше път – имаше, но ние тъпо и упорито го сечахме по маркировката и се набутвахме в храстите. Явно някакво шесто чувство ни караше да продължим да тренираме за следващия преход :-)

[img]https://lh6.googleusercontent.com/-Ck2rhvCa2gc/UMMj7lVgR3I/AAAAAAAACD4/YSKBcZ0K4Rc/s640/SDC10576.JPG[/img]

И пак на пътя.

[img]https://lh3.googleusercontent.com/-_om04xznlUk/UMMj8zXMpLI/AAAAAAAACEA/gfsclCis9UE/s640/SDC10577.JPG[/img]

Понякога лесно, понякога трудно, но напредвахме. Стигнахме и до кръстопът, наблизо до който имаше къща. Навярно местността Цигански гроб. Хора не видяхме. Пак бяхме изправени пред избор – покрай река Герила или през връх Черни нос? Трака ни минаваше покрай реката, а и аз в случая бях по-склонна да спестя сили преди утрешния тежък преход. Мисля, че и следващия път пак бих минала оттам, макар че ако не е за Ком – Емине, а по-малък преход, разбира се бих предпочела да видя нещо ново.
Но добро или лошо решението беше взето и тръгнахме покрай Герила. Слизането би било еднообразно и досадно, ако нямаше една приятна изненада – къпините и една неприятна – лекия дъждец, като първата напълно компенсираше втората. ;-)
Разнообразявах ходенето и като снимах от време на време.
Стилиян:

[img]https://lh6.googleusercontent.com/-S0UoWWSpG5U/UMMj9_PzNrI/AAAAAAAACEM/nfdEKOXnDWA/s640/SDC10578.JPG[/img]

Стефан:

[img]https://lh5.googleusercontent.com/-mHVqJI638W4/UMMj-olv6QI/AAAAAAAACEQ/XpxMuV4mCmk/s640/SDC10579.JPG[/img]

И Сашо, за когото вече никой склон не е пречка :-) И доброволно мина оттам, да не каже някой, че сме го заплашвали с щеките. ;-)

[img]https://lh4.googleusercontent.com/-fQ6Ys9d1W7I/UMMj_UgjkqI/AAAAAAAACEY/fS1E_b3ZmeI/s640/SDC10580.JPG[/img]

А като ги гледам как са изостанали, сигурно тук намерихме първите къпини :-)

[img]https://lh6.googleusercontent.com/-dvT4J6Pn5c0/UMMkAW4prMI/AAAAAAAACEg/2HdfnhEfGwA/s640/SDC10581.JPG[/img]

Марто е напред, сигурно обича къпини по-малко от нас ;-)

[img]https://lh5.googleusercontent.com/-x9rA7Vora2Q/UMMkBYtkMMI/AAAAAAAACEo/R6Hrc62_VJc/s640/SDC10582.JPG[/img]

При тази чешма стигнахме към два и половина, започна да вали, но слаба работа. И силно да беше все тая, имахме само дъждобрани втора употреба :-)

[img]https://lh3.googleusercontent.com/-B6ic67wf0VI/UMMkCCFn7II/AAAAAAAACE0/2fN5SO6fw3A/s640/SDC10583.JPG[/img]

Жучките не се боят от дъжд! ;-)

[img]https://lh6.googleusercontent.com/-UinlfzgBEBA/UMMkC58L5RI/AAAAAAAACE8/ryC1CV0osv4/s640/SDC10584.JPG[/img]

След като започна да вали по-силно като по поръчка дойде това местенце - явно някой старопланински бог на къпините оценява последователите си. ;-)

[img]https://lh6.googleusercontent.com/-7yom9VCpJgI/UMMkDeg94_I/AAAAAAAACFA/W1SB_ybBCyk/s640/SDC10585.JPG[/img]

Не валя дълго, колкото да поседим малко и да починем. В четири часа стигнахме до асфалтов път и до някакви големи изоставени сгради – сигурно почивни станции.

[img]https://lh4.googleusercontent.com/-6wzujnrExXY/UMMkGWHTwyI/AAAAAAAACFI/IlzM2OKUVlo/s640/SDC10589.JPG[/img]

[img]https://lh3.googleusercontent.com/-GFjUdizIC6E/UMMkHYWKoWI/AAAAAAAACFQ/j5OqExkeZpM/s640/SDC10591.JPG[/img]

Половин час по-късно сградите станаха обитаеми. Видяхме и човек пред едната. Каза ни че можем да спим там и че по-нататък има къде да ядем. Решихме да продължим още малко, чудехме се дали да спим тук или да продължим към Елешница, както и дали да отидем до хижата.

[img]https://lh5.googleusercontent.com/-ApfDdkSQB64/UMMkRrdvC7I/AAAAAAAACFY/w6oaWdS4QrA/s640/SDC10594.JPG[/img]

Обадих се на хижарката на хижа Върбишки проход, но тя не можа да ми обясни как после се излиза на маркировката, малко по-късно мина с колата и каза, че ако решим да спим в хижата може да ни вземе на връщане. Близкото заведение обаче ни примами и все пак след всички колебания решихме да останем там. А и времето ставаше все по-намръщено. :-( 
Ние със Стефан бяхме настанени в сградата в която живееха собствениците. Явно я ползваха и за нещо като килер, защото до вратата бяха наредени големи туби с ракия, а под леглото буркани. :-) Добре, че не попаднаха на любители на ракия с кисели краставички ;-)
Ясно е какво последва – къпане, пране и ядене. Всичко, което ядох беше вкусно – шкембе чорба, яйца по панагюрски и пилешки дробчета. :-) Може и да ходя последна, но в яденето рядко някой може да ме надмине. ;-) Взехме си кебапчета и кюфтета за следващия ден. Между другото, това е една от асоциациите, които правя с похода, не че иначе не ям и не обичам, но за тези три седмици изядох повече кюфтета и кебапчета, отколкото през цялата година. :-) 
Въпреки лошата връзка се опитах да говоря с Цецо и да разбера прогнозата за времето. Не бях оптимистка, вече валеше доста силно. За следващия ден даваха валежи в Котел. Стъжни ми се настроението, даже се скарах с приносителя на лошата новина. :-( Ако валеше как щях да мина този труден участък по сандали? Успокоявахме се обаче, че все пак сме се отдалечили от Котел и ще продължаваме да се отдалечаваме. 
Легнах си и за пореден път прегледах картата и прочетох разпечатката от форума за този участък. Всичко беше лошо, с изключение на обозначената чешма и новата маркировка. :-(
А може би щеше да има и слънце, а дърветата вече да са нарязани? ;-)
Слънце... чешма... маркировка... достатъчно беше! :-)[/quote]

[quote="Mariana1000"][b]Ден деветнадесети (01.08.2012 год., сряда)

Преминаване на река Елешница по сандали. Последната закуска на осъдените на минаване на Върбиш – Риш. 
Сухото дере. Ужасът на Риш! Голям Дебелец – много голям, много дебел и не се разбира къде е. Най-хубавата чешма. 
Маркировката ни спасява от замръкване в гората. Черен път, асфалтов път, петоструйна чешма.

[i]„Всеки може да мине там, където преди него е оставена човешка следа”
Публилий Сир[/i]
[/b]
Този ден станахме рано. Стефан успя да придърпа в неговата раница още от моя багаж. Хем му бях благодарна, хем ме беше яд, че според него не мога да се справя, хем ми беше жал, че носи по-тежка раница. :-(  
В 6:15 вече бяхме направили сутрешната снимка. :-)

[img]https://lh6.googleusercontent.com/-_P_DDuQ5p7Y/UMiCbAm9FTI/AAAAAAAACP0/D51KPZ79zSM/s640/SDC10597.JPG[/img]

Винаги когато е ставало въпрос след похода за това къде можехме да постъпим по различен начин сме говорили за Върбишкия проход. И винаги обсъждането протича по един и същ начин: Стефан съжалява, че не сме стигнали предишната вечер до горското стопанство, за да си спестим три часа ходене сутринта, аз отговарям, че това е вярно, но и без това вечерта валеше, щяхме да се намокрим и да не си починем добре, тук той се съгласява с мен... до следващия път, когато въпросът се повдигне отново и пак започваме отначало. :-)  Но ако времето е хубаво това е правилното решение – да се нощував горското стопанство. 
Пътят до там си беше точно път, минахме и покрай няколко чешми и места за почивка с пейки и маси. 

[img]https://lh6.googleusercontent.com/-hXmZIh4uvkA/UMiCcTDcvdI/AAAAAAAACP8/dyuh-ccHToc/s640/SDC10598.JPG[/img]

[img]https://lh4.googleusercontent.com/-_eqq4b6tmws/UMiCfGmj0OI/AAAAAAAACQI/g89cki2qX_U/s640/SDC10599.JPG[/img]

[img]https://lh3.googleusercontent.com/-C1a0qrBrpHY/UMiCgA3akEI/AAAAAAAACQQ/ebXHPljnuas/s640/SDC10601.JPG[/img]

[img]https://lh4.googleusercontent.com/--a8iT_Kip-c/UMiCg0jIqhI/AAAAAAAACQU/mMKQYXZKXrM/s640/SDC10602.JPG[/img]

Това е едно от лошите неща на Ком – Емине – или минаваш през напълно безводни местности и умираш от жажда, или има чешми през половин час. И то с момент на изненада - тъкмо си решил, че ще жадуваш и се появява изворче, отпуснеш ли се за момент с мисълта, че си близо до хижата и те сполетява жажда. А после си спомняш и за тези мигове с носталгия... ;-)

[img]https://lh6.googleusercontent.com/-ZZhtEUnZEx0/UMiCh6SaxeI/AAAAAAAACQc/1OWCSpoFCAw/s640/SDC10603.JPG[/img]

[img]https://lh6.googleusercontent.com/-TsX6LhqXPJI/UMiCi3b6OlI/AAAAAAAACQk/G4fWgMFugJE/s640/SDC10604.JPG[/img]

[img]https://lh6.googleusercontent.com/-scTsER9TZ44/UMiCj5GqMbI/AAAAAAAACQs/YIFDAZMK41w/s640/SDC10605.JPG[/img]

При Елешница бяхме малко след девет, седнахме да починем и да закусим. Имаше  табелка за чешма, но аз не ходих до нея, Стефан наля вода. Ядох насила, стомаха ми се беше свил на топка от притеснение. Непрекъсното поглеждах към небето и очаквах да завали. От сутринта времето беше облачно и мрачно. :-(
За щастие от жегата реките Елешница и Япъдере бяха станали плитки и успях да мина дори по сандали. И без това чорапите ми вече бяха влажни от мократа трева. Преди това с ужас си бях представяла как трябва да се събувам и да газя боса. Знам че така се прави и дори един път съм минавала Искъра при Урвич, но не ми хареса, водата беше студена. 

[img]https://lh4.googleusercontent.com/-HQVm5DsarsU/UMiCk31UTLI/AAAAAAAACQ0/-vSN9kJnkbI/s640/SDC10606.JPG[/img]

В началото беше лесно, пътя беше чист, новата маркировка лесно се следеше. После обаче започна да става леко трудно.

[img]https://lh5.googleusercontent.com/-1bd2ftP-Trc/UMiCsRNH2KI/AAAAAAAACQ8/dnkChWjSqi0/s640/SDC10608.JPG[/img]

Оказа се, че ето това е лесното:

[img]https://lh3.googleusercontent.com/-QXcY3jIOBIk/UMiC1ZihO4I/AAAAAAAACRE/_oQn-panZOM/s640/SDC10610.JPG[/img]

[img]https://lh3.googleusercontent.com/-6xD3IW2Mt_0/UMiC3nlUBFI/AAAAAAAACRM/WctAeQh1yvQ/s640/SDC10611.JPG[/img]

Толкова  е лесно, че даже позирахме. ;-)

[img]https://lh3.googleusercontent.com/-5y3UhmNfTaA/UMiC4mLYAnI/AAAAAAAACRU/BIcq4b3fjh4/s640/SDC10612.JPG[/img]

Е, имаше няколко паднали клони...

[img]https://lh3.googleusercontent.com/-o6tMj8bsYEQ/UMiC58RLM2I/AAAAAAAACRc/5VPB9ddqq7A/s640/SDC10613.JPG[/img]

Всъщност повече от няколко, но се справяхме добре. :-)

[img]https://lh5.googleusercontent.com/-8r9I2vdLmjE/UMiDAbM_03I/AAAAAAAACRk/hPL6L4b_qEU/s640/SDC10614.JPG[/img]

В един момент обаче започнахме да разбираме какво ни чака:

[img]https://lh6.googleusercontent.com/-FvinAxRlfgU/UMiDJmWX0eI/AAAAAAAACRs/1xxn8WoSKOw/s640/SDC10615.JPG[/img]

А когато завихме наляво по сухото дере видяхме, че нищо не сме разбрали. Не беше възможно пътя да минава оттук и не беше възможно това да бъде преминато от човек!
Стиснахме зъби и запъплихме нагоре.

[img]https://lh4.googleusercontent.com/-X3UHJB29Q_c/UMiDK5dIoCI/AAAAAAAACR0/JaUFQoawWzA/s640/SDC10617.JPG[/img]

[img]https://lh5.googleusercontent.com/-P09KBlpYsAM/UMiDMAFExVI/AAAAAAAACR8/BW54MltnQEo/s640/SDC10618.JPG[/img]

Още в началото на дерето успях да закача раницата на клон и да отпоря едната дръжка. Завързах я доколкото можах, нямаше време за ремонтни дейности. Успях отново да си ударя коляното, което не беше чудно, защото имам талант в тази област. Къпините дори не ги усещах, чак вечерта като си погледнах краката видях колко съм се надрала.
На моменти ми се струваше, че наистина няма откъде да се мине, но в такива случаи Стефан ми помагаше. Даже като се заклещих в едно дърво измъкна първо раницата ми, а после и мен. Спомням си, че по едно време вървях след Марто, който добре избираше откъде да се провре.
Слава Богу, че имаше маркировка, друго си е човек да знае, че се е прекарал по всички туристически правила. ;-)

[img]https://lh6.googleusercontent.com/-5SiTcFCmCwM/UMiDhMPZnzI/AAAAAAAACSE/0-t3-ybeXR0/s640/SDC10619.JPG[/img]

И уж не беше възможно, но все пак напредвахме.

[img]https://lh4.googleusercontent.com/-njPweMLdCA4/UMiDjAZf9AI/AAAAAAAACSM/F944d6YnsP4/s640/SDC10620.JPG[/img]

Понякога изглеждаше сякаш всичко ще се оправи.

[img]https://lh6.googleusercontent.com/-zGjfdIDg3sg/UMiDls7DKPI/AAAAAAAACSU/lmKKAvqpwAU/s640/SDC10621.JPG[/img]

А в следващия момент гъсталака ставаше отново непроходим.

[img]https://lh4.googleusercontent.com/-nik1oTBm3b8/UMiDoEFL0aI/AAAAAAAACSc/FuLMBTkYAAs/s640/SDC10622.JPG[/img]

По средата на дерето Стефан установи, че много сме се разкъсали. Външно не му личи като е недоволен или ядосан, но аз го познавам. Видях как стисна устни и се понамръщи. Въпреки че се бях съсредоточила в преодоляването на дърветата ми беше много интересно да видя какво ще направи. Хм, елементарно, но ефикасно – пусна в действие сигналната свирка. :-)  
Минахме дерето, но и след него не стана по-добре. Ако имаше няколко метра чиста пътека се радвахме, но това рядко се случваше. Най-лошото беше че не знаехме къде сме. Кое е Байряка? Минахме ли го? Наближили ли сме Голям Дебелец? Изгубих всякаква представа за време и разстояние, така се бях съсредоточила само в прескачането на поредния клон, провирането под следващото дърво, мислех само няколко стъпки напред. Все едно Ришки проход не съществуваше, цялата ми вселена се беше свила до следващите няколко паднали дървета. :-(
И все пак нещо ни напомни, че на много километри от нас съществува Ком, от където успяхме да дойдем до тук...

[img]https://lh6.googleusercontent.com/-1WWGe3nhYWo/UMiDo836mpI/AAAAAAAACSk/TNsoq0f6g9Q/s640/SDC10623.JPG[/img]

... и ако издържим и този път ще стигнем до Емине!

[img]https://lh6.googleusercontent.com/-7NOTrYE9qJM/UMiDqGNFHBI/AAAAAAAACSs/XQQMoxNyliY/s640/SDC10624.JPG[/img]

И отново надежда, че най-лошото е минало:

[img]https://lh5.googleusercontent.com/-00OSe7fkD9w/UMiDsAywY2I/AAAAAAAACS0/mysu8nhaEEY/s640/SDC10625.JPG[/img]

Надеждата е за кратко. Да, това е пътеката, невероятно, нали?

[img]https://lh6.googleusercontent.com/-yA5uWfs0etU/UMiDwqx3H4I/AAAAAAAACS8/q4lOqN_KwAU/s640/SDC10626.JPG[/img]

И пак маркировка, и пак чист път...

[img]https://lh3.googleusercontent.com/-T2-8TOagSeg/UMiDxmV0CzI/AAAAAAAACTE/gd2r_2BxM_Y/s640/SDC10627.JPG[/img]

Позволихме си кратка почивка. Не бяха само падналите дървета, които ни изморяваха, а и това че все не успяваме да минем връх Байряка.

[img]https://lh4.googleusercontent.com/-AFZapJ-UxTc/UMiDyZ7ijGI/AAAAAAAACTQ/UHnxdjBBJfg/s640/SDC10628.JPG[/img]

А после пътеката отново се преврна в непроходима маса от стволове, клони и листа.

[img]https://lh5.googleusercontent.com/-IwlnV-NH4pE/UMiDzej7DMI/AAAAAAAACTU/cd3y3cpzBR4/s640/SDC10629.JPG[/img]

Вече тръгнахме направо през гората. Беше по-лесно отколкото по пътеката.

[img]https://lh5.googleusercontent.com/-un0gbP_bpug/UMiD0T8T-dI/AAAAAAAACTg/gQxDeqyWxEg/s640/SDC10630.JPG[/img]

Лесно, лесно, колко да е лесно?

[img]https://lh5.googleusercontent.com/-eVtMJEByG40/UMiD2NV0saI/AAAAAAAACTs/p0ZXLMq-w5k/s640/SDC10632.JPG[/img]

От друга страна времето се оправи и грееше слънце, оказахме се късметлии.

[img]https://lh5.googleusercontent.com/--NfCD-dAWL8/UMiD3uKS7HI/AAAAAAAACT4/hBLwINUxmhs/s640/SDC10633.JPG[/img]

Ако тук не си направя една засмяна самоснимка няма къде, може да е трудно, но съм тук! :-)

[img]https://lh6.googleusercontent.com/-sOlcyE_4H5k/UMiD4XNk-YI/AAAAAAAACUA/JofbFMmy7VI/s640/SDC10634.JPG[/img]

Макар че това не е най-приятното място на света. Дори и най-големите природозащитници биха си мечтали за моторна резачка. ;-)

[img]https://lh5.googleusercontent.com/-1Z-aR6Hn3EE/UMiD6FUYENI/AAAAAAAACUM/kaXZiAqik4k/s640/SDC10636.JPG[/img]

И четири часа след тръгването по сухото дере, когато вече си мислех, че сме я пропуснали, стигнахме и до табелката „вода на 200 метра” сложена от Митко (mikesli). Беше писал, че я е поставил между Байряка и Голям Дебелец. От една страна добре, че бяхме минали Байряка, но от друга все още не бяхме стигнали Дебелец. :-( Отчайващо! :-(

[img]https://lh5.googleusercontent.com/-mHOaZM860ps/UMiD64IhGVI/AAAAAAAACUY/TUNZEL4wh-A/s640/SDC10637.JPG[/img]

Ето я и чешмата. Стадо диви прасета вече се бяха разположили до нея, но избягаха като ни видяха.

[img]https://lh6.googleusercontent.com/-t1jmch26uJk/UMiD7682dyI/AAAAAAAACUc/Sic8AE3xuQY/s640/SDC10638.JPG[/img]

[img]https://lh3.googleusercontent.com/-Acuwj9Ykc2A/UMiEaFYmgfI/AAAAAAAACUs/4O2OHOpq5dY/s640/SDC10641.JPG[/img]

Седнах на пейката, пих вода и извадих шоколад. Както винаги Стефан ме остави да изям по-голямата част от него, но пак не ми стигна. Имах измамната нужда да се тъпча с храна. Измамна, защото силите ми нямаше да се възстановят като с магическа пръчка от няколко парчета шоколад, но ми се искаше да стане така.
Беше вече пет часа, започнахме да обсъждаме възможността да спим в гората. Вода вече имахме. Аз обаче си мислех, че сме оставили най-лошото зад нас и ще успеем. Пък и Стефан казваше, че ще стигнем до Риш. :-) 
Така че хайде още ходене по мъките. И още... И още... 

[img]https://lh3.googleusercontent.com/-tzSStMk0l_k/UMiEbj94wtI/AAAAAAAACU0/BAQPBcJxoIk/s640/SDC10642.JPG[/img]

[img]https://lh4.googleusercontent.com/-I62_0pO9CCY/UMiEcjthMOI/AAAAAAAACVE/26hjYZ6RoUQ/s640/SDC10643.JPG[/img]

На няколко пъти карах Стили да гледа GPS-а, но все се оказваше че не сме заобиколили Голям Дебелец. Уж се шегувахме вече с това, но не беше чак толкова смешно.
Все пак оттук нататък пътя ни стана ако не по-лек, то по-разнообразен.
По-малко от час след чешмата стигнахме до открито място. Беше като глътка свеж въздух, вече си мислех, че на този свят не е останало нищо освен паднала гора.

[img]https://lh6.googleusercontent.com/-3KCdM2IgA6s/UMiEdesEXLI/AAAAAAAACVA/mmKDbzaZoW8/s640/SDC10645.JPG[/img]

А после минахме и покрай тази табелка:

[img]https://lh4.googleusercontent.com/-NtvJ1Ai5WK4/UMiEjZxuJfI/AAAAAAAACVM/ycsIuUCTUyo/s640/SDC10647.JPG[/img]

Не е нужно да забраняват достъпа, достатъчно е да сложат някоя от горните снимки и хората сами ще се откажат да минават, ха, ха.
Хайде още една снимка, но тази е от серията "да не плашим хората". ;-)

[img]https://lh6.googleusercontent.com/-cgGbboT7ZAo/UMiElKbVcEI/AAAAAAAACVU/nbzTpj4jz7Q/s640/SDC10648.JPG[/img]

Още трима оцелели. :-)

[img]https://lh4.googleusercontent.com/-HSahoSGXYXY/UMiEl0VcsYI/AAAAAAAACVc/4xq0W_HPcmw/s640/SDC10649.JPG[/img]

Абе да не се хвалим, то не е свършило.

[img]https://lh3.googleusercontent.com/-eopSOYHTuns/UMiEnMiG-lI/AAAAAAAACVk/qnY04y27Muo/s640/SDC10650.JPG[/img]

Имаше паднали дървета за всички, че даже и хартисаха. 

[img]https://lh3.googleusercontent.com/-BWkxuAeJaHg/UMiEoYkJ04I/AAAAAAAACVs/aFWtqJgYmvc/s640/SDC10651.JPG[/img]

Ако я нямаше маркировката, нямаше да го минем за един ден.
Така че използвам случая да кажа още веднъж на хората които премаркираха пътеката миналата година, колко полезна се оказа работата им. 
Благодарности на Борис Борисов, meco puh, Митко (mikesli) и синът му Тодор, Наско (bourbonman), Дидо, Васко (titi), Даниела :-) 

[img]https://lh3.googleusercontent.com/-l56fzbuOz0Y/UMiErXjh14I/AAAAAAAACV0/6ENv7SnShEs/s640/SDC10652.JPG[/img]

Малко преди Малък Дебелец минахме и през още едно открито място.

[img]https://lh6.googleusercontent.com/-pjjOQgfHqnI/UMiEyLqNgxI/AAAAAAAACV8/tEkWdC9A49g/s640/SDC10653.JPG[/img]

[img]https://lh5.googleusercontent.com/-50B2UEk9Y7c/UMiE1DmkQPI/AAAAAAAACWI/Xq3YiU52rfA/s640/SDC10654.JPG[/img]

[img]https://lh3.googleusercontent.com/-wAHAEB5Cem8/UMiE19DLtBI/AAAAAAAACWM/lNT-R40Yf5k/s640/SDC10655.JPG[/img]

След него навлязохме в гора, в която нямаше паднали дървета и предполагам започнахме да подсичаме върха. Вече се здрачаваше и трябваше да следим внимателна маркировката. В един момент я загубихме в тъмното, но започна стръмно слизане и няколко минути по-късно излязохме на черния път! 
Откъде сега да намеря думи да опиша облекчението и радостта, които изпитахме? :-)

[img]https://lh6.googleusercontent.com/-IqZVxEqTNVs/UMiE2vmv6dI/AAAAAAAACWU/_vkKDCyLFi8/s640/SDC10656.JPG[/img]

Край пътя имаше купчина нарязани дървта... представих си цялото дере подредено така. :-)
Извадихме челниците, вече беше станало тъмно.

[img]https://lh5.googleusercontent.com/-guIccZb_YKU/UMiE3fL3MiI/AAAAAAAACWc/OgXrTo8IKe8/s640/SDC10657.JPG[/img]

Стефан отпразнува появата на пътя, като сигурно направи стотина снимки. ;-)

[img]https://lh4.googleusercontent.com/-ZaE-TMDWixU/UMiE4GabB0I/AAAAAAAACWo/U_kM0yom_Fg/s640/SDC10658.JPG[/img]

Не беше ясно дали ще стигнем до Ришки проход, но определено вървяхме към Емине. Точно така! 

[img]https://lh4.googleusercontent.com/-4M9cZEZr9Mo/UMiE6IaLENI/AAAAAAAACW0/gWTOa3EE7MY/s640/SDC10660.JPG[/img]

И както дотогава бяхме вървели заедно, изведнъж всички хукнаха в тъмното. Хахахахаха, Стефан се втрещи от това колко бързо се разпадна групата. Още ме е яд, че не снимах физиономията му в този момент. :-) М-да, въпреки че бях изтощена много се смях тогава. 
Един час по-късно, когато стигнахме до асфалтовия път вече не ми беше до смях. След толкова изминати километри, падналите дървета успяха да ми подбият ходилата. Вече едвам вървях от изтощение. Искаше ми се да се строполя и да заспя още там. 
Ходенето по асфалта в тъмното беше кошмарно. Начесто мнаваха коли и тирове. По едно време ми прилоша. За втори път ми се случваше да ми се гади от преумора в планината, като първия път също беше в Стара планина, Врачанския Балкан. Нека после някой да ми обяснява как Източна Стара планина е лесна! 
Ако не беше GPS-а щяхме да пропуснем отбивката към чешмата и беседката. А мястото беше идеално за нощуване. 

[img]https://lh4.googleusercontent.com/-LM8T9mm3ESc/UMiE7ipVluI/AAAAAAAACXE/TCKZqx4_3z0/s640/SDC10662.JPG[/img]

Равносметката за мен беше 16-часов преход, преминаване на Върбиш – Риш за един ден, скъсана раница, ударено коляно, подбити крака, умора до прилошаване... Дали победата нямаше да се окаже Пирова?[/quote]

[quote="Mariana1000"][b]Ден двадесети (02.08.2012, четвъртък)

Мога да си стъпя на краката – истинско чудо! Групата на БФТ. 
Отново паднали дървета, вече с фобия към тях. И отново радост от чист път. 
Дали Васко Да Гама е от село Рупча? 
Много чешми и много болка в краченцата. Рамазан в Дъскотна.

[i]„Късмет ми е презимето – измънка Ринсуинд – ама Лош ми е името.”
Тери Пратчет[/i][/b]

На сутринта се събудих и предпазливо си размърдах краката – хм, движеха се. Дотук добре, оставаше и да мога да стъпя върху тях и всичко щеше да е наред. Погледнах Стефан – и той буден, макар че беше рано, нямаше още шест и половина. Сетих се, че снощи Стилиян си беше забравил щеката в началото на асфалтовия път и щяха да ходят със Стефан да я търсят. Бях намислила този ден да поспя до по-късно, но даже не ми се и лежеше, явно още бях превъзбудена от успешното минаване на Върбиш – Риш. 
Така че реших да ставам. Ура, можех и да стъпвам, макар че това което 19 дни ходене не успяха да направят, го постигнаха падналите дървета и асфалтовия път после – ходилата ми се бяха подбили. Още повече, че и сандалите ми се бяха видимо деформирали. Има си хас, и те горкичките доста изтърпяха.
Успокоих се, че остават само няколко дни, толкова все ще издържа, а и ми оставаше цял резервен ден. :-)
Докато Стефан и Стилиян се върнаха за щеката аз аз се помотах, разгледах мястото на светло, измих се на голямата чешма и направих спагети за закуска. И я виж ти... групата на БФТ ни изненада по бели гащи така да се каже. :-)

[img]https://lh3.googleusercontent.com/-6T0IxcktYjo/UNAwhlaA_-I/AAAAAAAACko/SqbqCVtYou8/s640/SDC10663.JPG[/img]

[img]https://lh4.googleusercontent.com/-P3XfQ48c1-8/UNAwkAOrBjI/AAAAAAAACkw/VEd8Pifz0ro/s640/SDC10665.JPG[/img]

Досетихме се ние кои са те, че и те какви сме ние, даже се намериха и общи познати. Светът е малък, а Стара планина още по-малка :-)
Поогледахме се взаимно, разменихме поздрави и впечатления. Те малко се надуха, че са ни настигнали и ни изпреварват, ние се изфукахме че вървим със собствени сили  и тежки раници. Както се бяхме разкуцукали и смачкали изведнъж се захилихме и вирнахме носове, сякаш ей сега ще минем Ришки – Върбишки проход и обратно, и ще ни останат сили да отърчим до Дъскотна. Ех, суета, суета... червата ти да се влачат, ще казваш че поясът ти се влачи. :-)
Предупредиха ни, че и нататък ще има паднали дървета, но ние презрително се изсмяхме. Бяхме минали вече през ада, какъвто и огън да имаше оттук нататък, щяхме да скачаме от казан на казан и да си пеем. :-) Е, и тук малко се изхвърлям, а и тогава пред групата също, ама какво да правя... човешко е. :-(
Тях ги бяха превозили с транспорт между двата прохода, така че бяха свежи и даже бяха успели да наберат цял плик с къпини. Почерпиха, хората, не мога да си кривя душата, даже цяла чаша ми сипаха :-) Друго си е да не се мъчиш да береш, а да ядеш наготово. :-)
Попитахме един от водачите им дали ще има вода, каза ни че чешми има. Вече беше ясно, че ще навлизаме в населени области, а и знаех че в този край хората правят чешми за „себап”.
Тръгна организираната група, а аз изгледах със завист малките ранички на гърбовете им и отидох да си оправям леглото и да глася багажа.

[img]https://lh4.googleusercontent.com/-jYQPqsNV4Xw/UNAwmpNhLpI/AAAAAAAACk4/LpsRW4xFw-Y/s640/SDC10666.JPG[/img]

Огледах раницата – не ми се шиеше сега презрамката, бях шила другата един път и знаех, че не е лесно. Реших да я оставя така завързана за кръстния колан и ако видя че ми е много неудобна, тогава да я шия. Разпореното място закарфичих с няколко безопасни игли. Брех, ама съм майстор! :-)
Върнаха се Стефан и Стилиян. Стефан много се ядоса, че е изпуснал появата на организираната група, но пък за сметна на това бяха намерили щеката. :-) Хапнахме, изпрах си чорапите, което този път стана много лесно под силната струя, макар че водата беше ледена, завързах простора на раницата и бяхме готови за тръгване.

[img]https://lh3.googleusercontent.com/-o3Gu-PWU8QA/UNAwwV1FEVI/AAAAAAAAClI/bcM3-rBtHA8/s640/SDC10668.JPG[/img]

[img]https://lh4.googleusercontent.com/-ecTW-MDzcRg/UNAwrhTJPsI/AAAAAAAAClA/OarVj3TLibU/s640/SDC10667.JPG[/img]

Минахме по едно симпатично мостче, което ни изведе на път с маркировка.

[img]https://lh5.googleusercontent.com/-0SBs179Du9M/UNAw3tIqpzI/AAAAAAAAClY/kgVQkuaLt9g/s640/SDC10670.JPG[/img]

Днес хич не ни спореше ходенето. Вместо да имам мускулна треска първите дни, тя се появи на двадесетия. Макар че брат ми каза, че това не е мускулна треска, а схващане на мускулите. Както и да се наричаше – болеше :-)
Затова не е чудно, че само час след тръгването седнахме да почиваме при тази чешма:

[img]https://lh3.googleusercontent.com/-94Dbiy-jOT4/UNAxAxKn7kI/AAAAAAAAClg/qutJK5coB3c/s640/SDC10672.JPG[/img]

[img]https://lh6.googleusercontent.com/-s6uXI6zAPjI/UNAxDgoPxdI/AAAAAAAAClo/aMYVg6ogs7E/s640/SDC10674.JPG[/img]

И после вървяхме през – познайте какво? – гора, разбира се. :-)

[img]https://lh4.googleusercontent.com/-s3qAMwZieuY/UNAxFbnKqUI/AAAAAAAAClw/yS10Vbs7I3k/s640/SDC10678.JPG[/img]

[img]https://lh3.googleusercontent.com/-2TYMFfxF8gw/UNAxGNSOJwI/AAAAAAAACl4/2W3w-uZSRj4/s640/SDC10679.JPG[/img]

[img]https://lh3.googleusercontent.com/-UJtqr39bCdA/UNAxHP0OukI/AAAAAAAACmE/39NyYAKJ634/s640/SDC10680.JPG[/img]

Повечето се качвахме, по-малко слизахме или вървяхме по равно. В десет часа стигнахме до една голяма поляна с място за бивакуване :-)

[img]https://lh5.googleusercontent.com/-77g6qs4a3pE/UNAxIuBayRI/AAAAAAAACmI/URZttszWe2A/s640/SDC10681.JPG[/img]

[img]https://lh4.googleusercontent.com/-KwprCC0IJjY/UNAxXgq509I/AAAAAAAACmU/YgLsfzyTUlA/s640/SDC10682.JPG[/img]

Малко след това на едни кръстопът загубихме маркировката. Пообиколихме наоколо – няма и няма. Гледахме на картата – май сме го минали връх Голям Карък, може би бяхме стигнали до мястото, където пътеката се разделяше от земния път? От друга страна не вярвахме много на 30-годишната информация от картата, кой знае оттогава колко пътища се бяха нароили в района.
Така че възприехме друга тактика – решихме да проследим организираната група откъде е минала. Нали преди техния поход водачите предварително разузнават пътя и избират най-добрия вариант. Като едни същински Винету-та разчетохме следите от стъпките на бледоликите туристи. :-) Отклоняваха се по пътя вляво. Натам тръгнахме и ние.
Връх Голям Карък не разбрах кога го качихме, но друг голям карък си ни чакаше тепърва. О, не, не, не, не, пак ли паднали дървета?!

[img]https://lh6.googleusercontent.com/-i8KP0qmmZ_4/UNAxYUFk5UI/AAAAAAAACmc/ekGXlP-s8bo/s640/SDC10683.JPG[/img]

Уж беше по-лесно от вчера, а едвам си повдигах краката и със зор се навеждах под стволовете.

[img]https://lh5.googleusercontent.com/-W2I0BHYf23Y/UNAxZagHFFI/AAAAAAAACmg/yILR5uO-9OM/s640/SDC10684.JPG[/img]

[img]https://lh5.googleusercontent.com/-vVc2y81nlTg/UNAxarBiRaI/AAAAAAAACmo/HLWe-ePCSX8/s640/SDC10685.JPG[/img]

Щом е така, напук на дърветата пак ще си направя самоснимка.

[img]https://lh6.googleusercontent.com/-qvVAWkmDPyI/UNAxcwz-fHI/AAAAAAAACmw/rQak4gTKWOw/s640/SDC10686.JPG[/img]

И без това си бях свалила раницата, защото пак се заклещих в едно дърво. Таланта си е талант, макар че този път не достигнах пълния си потенциал, защото не и нанесох нови поражения! :-)
Личеше си къде групата беше минавала преди нас, така че все пак минавахме по-лесно. Почнах да правя планове как може да се използва тази жива сила. Ето например тук – да им бяха дали по някакъв инструмент и за няколко часа щяха да разчистят пътека. Хем полезно, хем да останат къпини и за другите хора ;-)
Или пък един ден от похода им да се отдели на маркиране на някой участък. И без това си го спестяват този ден при Върбишки проход, а и така ще са допринесли за маршрута вместо само да ходят, и като са голяма група сигурно ще им е забавно. Така в планове за социално отговорен планинарски туризъм или как като Том Сойер да накараш другите да си плащат за да боядисват, стигнахме до тази чешма, където решихме да обядваме. Беше станало почти един и половина, тъкмо време за похапване. Открих, че комбинацията от сухар, картофено пюре и сирене става за ядене. :-)

[img]https://lh5.googleusercontent.com/-dxIdCs-JB0U/UNAxeIAwfJI/AAAAAAAACm4/mCTy57TzKiY/s640/SDC10687.JPG[/img]

И после пак провиране през клоните:

[img]https://lh3.googleusercontent.com/-CxcFrq0jmag/UNAxfM4yGII/AAAAAAAACnE/4rGVFJbqg3w/s640/SDC10688.JPG[/img]

Скоро обаче късметът ни пак се обърна и след пресичането на  дере с рекичка излязохме на разчистен път:

[img]https://lh5.googleusercontent.com/-QJqsR6r9K6I/UNAxgKfM6aI/AAAAAAAACnI/maPKZ2eWsDk/s640/SDC10689.JPG[/img]

[img]https://lh3.googleusercontent.com/-vwWcQVh6JhI/UNAxg7prJ3I/AAAAAAAACnU/IdIUSrs90to/s640/SDC10690.JPG[/img]

На следващата почивка седнахме пак да мислим откъде да минем – по билото до Планиница или през с. Рупча. От едната страна беше маркировката, а от другата гарантирана липса на дървета и присъствие на хранителни магазини. Обадих се на Цецо да провери колко километра е по пътя между Рупча и Планиница и после до Дъскотна. 12-13 километра... биваше. Все пак оставихме окончателното решение за Предела, където щяхме да видим какъв е пътя по-нататък. Тук Цецо ми съобщи, че Адриана му е казала, че съм се отказала на х. Ехо и от една седмица съм си в София. Хааахахахааха, виж ти, виж ти. Каква съм гад, а? Седя си на диванчето на хладно, ям таратор, домати и диня, чета си Kindеl-чето, а имам наглостта да се оплаквам че ме болят краката! ;-) Честно казано първо си помислих, че Цецо се шегува или пък малко преувеличава за по-интересно, но после се сетих, че той и хабер си няма за съществуването на хижа Ехо и къде се намира, следователно не може да го е измислил, така че има нещо вярно. В това, че го е чул, не че съм се отказала. ;-) После даже се ядосах малко – как така хората ще си мислят, че съм се отказала и то точно тогава, когато и намерение нямах да го правя. :-(  Няма значение, аз нали знаех къде съм – тъкмо след Голям  Карък и малко преди Големия Късмет да стигна до Емине  ;-) 
На Предела се спряхме и мислихме, мислихме... май само Стефан беше за варианта през билото, всички останали искахме да слезем до Рупча. На мен не ми пречеше и първия вариант, но самата мисъл за дървета вече ме отвращаваше и това се оказа по-силно от желанието да следвам маркировката.
Ето го и селото, близо и надолу:

[img]https://lh4.googleusercontent.com/-iMnmOvS-1l8/UNAxh-d0rrI/AAAAAAAACnc/_TEeb4vQqz8/s640/SDC10691.JPG[/img]

Е как да не припкаш и да не си пееш, въпреки че това Рупча не е онова Рупча. ;-) 
„Течеееееее, всичко течееее -
времето няма бряаааааг
и ни влечеее - няма как.
И тъъъъъъй всяко момчеее,
всъщност е бъдещ мъж -
поет или моряк.”
Оф, пак се отклонихме от билото, но и тук има червена маркировка. Поуспокои се гузната ми съвест ;-)

[img]https://lh6.googleusercontent.com/-AaUX28bmon4/UNAxinozZVI/AAAAAAAACng/eX3Dhy_iTzU/s640/SDC10692.JPG[/img]

В началото на селото един човек ни пусна в двора му да си налеем вода и ни упъти към магазин. А там какво стана... не е за разправяне. :-)  Аз успях да си намеря и едни много сладки круши. ;-) Ама не съм ги крала, не бяха на никого. :-) Нали споменах, че имам съвест, ако и от време на време да я удрям с щеките за да не забелязва, че не съм на маркировката. ;-)
Един час по-късно тръгнахме натежали и доволни. Хората бяха свикнали с откачалки като нас, обясняваха ни колко километра ни остават и ни упътваха с готовност, може би и с малко насмешка. За последното ги разбирах, и аз преди години съм реагирала така към хората „без работа”. :-)

[img]https://lh5.googleusercontent.com/-KTDYYBlvlrs/UNAxjl2SKiI/AAAAAAAACno/F1EL57FsPqI/s640/SDC10693.JPG[/img]

М-да, хубаво село е Рупча :-) Последва още малко магарешки рев:
„А морякът иска да е
капитан, смел капитан.
Капитанът иска да е
Маааагелан - поне Магелан.
Растеееееем и пак ще растееем,
но заедно с теб -
прииииятел с теб съм днес
и утре, и докрай -
въпрос на мъжка чест,
не на игра, не на игра.”

Между Рупча и Планиница беше пълно с чешми. Демек, имаше предпоставка за чести почивки. ;-)

[img]https://lh6.googleusercontent.com/-sVLs_zvrZgo/UNAxlRRk5fI/AAAAAAAACn0/3RCYWp43VaU/s640/SDC10694.JPG[/img]

[img]https://lh5.googleusercontent.com/-qPspDtS4uP4/UNAxv8otnBI/AAAAAAAACoI/CSyo7sAb5gs/s640/SDC10697.JPG[/img]

[img]https://lh3.googleusercontent.com/-JoXdqxaWgEI/UNAx6DT-hsI/AAAAAAAACoc/pFR_kPPbm4g/s640/SDC10700.JPG[/img]

Защото го има и асфалтовият път, който подбива краката. :-(

[img]https://lh4.googleusercontent.com/-nlWFcaqP4k4/UNAxlzokdEI/AAAAAAAACn4/1qOirwoHXi0/s640/SDC10695.JPG[/img]

Тук за пръв път успях да поговоря с Марто, в смисъл да го разпитам. ;-). Признавам че съм човек любопитен и обичам да задавам въпроси на и за хората. :-) А Марто е интересно момче, а като ми разказа и как на Добрила е останал сам и все пак е продължил нямаше как да не предизвика уважение в мен. :-)
Докато вървяхме и си говорехме пред нас се беше ширнало поле насред планината, а сред полето за моя радост успях да намеря ябълки :-)

[img]https://lh4.googleusercontent.com/-p2LNIq2IhCQ/UNAxvE6jbWI/AAAAAAAACoE/dX4_XmKZm64/s640/SDC10696.JPG[/img]

[img]https://lh3.googleusercontent.com/-qOXP-ixUu_I/UNAx5YY9RxI/AAAAAAAACoU/cB1xcWqLvdg/s640/SDC10699.JPG[/img]

Настигаха ни и ни пресрещаха коли, но не мисля че им правехме голямо впечатление, навярно са виждали и други като нас. През по-голямата част от времето обаче пътя беше пуст.

[img]https://lh5.googleusercontent.com/-mrK7OSF6iAo/UNAx60Add1I/AAAAAAAACog/TXCMdLrwx7U/s640/SDC10701.JPG[/img]

Вървяхме покрай ливади и изгорели парчета земя насадени с тютюн и слънчоглед. Миришеше на село. Миришеше на вкъщи. :-)

[img]https://lh3.googleusercontent.com/-JjdNQDM2e8A/UNAyCG06OwI/AAAAAAAACoo/7KmIJbSvayU/s640/SDC10702.JPG[/img]

В шест часа стигнахме и село Планиница. :-)

[img]https://lh4.googleusercontent.com/-AVVh_c2jzd0/UNAyDaXGmoI/AAAAAAAACow/0Y98PAR-UUU/s640/SDC10703.JPG[/img]

[img]https://lh5.googleusercontent.com/-HD3SoIwSy-g/UNAyVW57lJI/AAAAAAAACo8/BMaFMgUQt2Q/s640/SDC10705.JPG[/img]

Въпреки, че бяхме яли само преди два часа намерихме отворен магазин и пак прихапнахме :-) 

[img]https://lh4.googleusercontent.com/-yA_u5J7A0ZY/UNAyWHE_GvI/AAAAAAAACpA/BjZO64JAX9k/s640/SDC10707.JPG[/img]

Всички ни даваха бонбони, децата носеха торбички със сладки лакомства, явно бяхме улучили Рамазан Байрям :-) Тогава ме беше срам да разпитам за тези празници, но по-късно една позната ми разказа за двата Байряма – Рамазан и Курбан, за постите и как след това 5 дни се блажи и се ядат и раздават предимно сладки неща, за това че при всеки нарушен ден от постите, после трябва да постиш три. Хареса ми това, че на Курбан Байрям, когато заколиш агне, трябва да дадеш половината на нуждаещите се. А тази жертва символизира животното, което Бог праща на Авраам/Ибрахим вместо синът му. Тази последната история с жертването на сина винаги ми се е струвала малко психопатска, защото не съм религиозна, но за друго иде реч. Колко малки са различията между хората, а как успяваме с тези малки различия да изкопаем огромни пропасти между нас. :-(  И за какви различия може да става въпрос, след като и светците ни са общи... да не говорим за това, че всички хора по света обичат бонбони. ;-)
След Планиница се насладихме на един хубав залез :-)

[img]https://lh5.googleusercontent.com/-ngTvZPFc6eE/UNAyj4apBcI/AAAAAAAACpM/B4wtrcv6Ezo/s640/SDC10709.JPG[/img]

Вървяхме на изток към Дъскотна...

[img]https://lh3.googleusercontent.com/-1dQEx9P0qok/UNAykZw5rCI/AAAAAAAACpQ/at4fsSdZ1WU/s640/SDC10710.JPG[/img]

А зад нас догаряше поредния интересен ден...

[img]https://lh5.googleusercontent.com/-vqvA9PMgJ_4/UNAylKXgzqI/AAAAAAAACpY/0sbuvPfsI44/s640/SDC10711.JPG[/img]

[img]https://lh4.googleusercontent.com/-kcDSpAHt1SY/UNAymSZOoEI/AAAAAAAACpg/e8JMNllX7q4/s640/SDC10712.JPG[/img]

В осем без петнадесет бяхме на жп прелеза преди Дъскотна. 

[img]https://lh6.googleusercontent.com/-bropXv07q9Y/UNAysF4JJPI/AAAAAAAACps/rUGKnxxRDpU/s640/SDC10713.JPG[/img]

После пресякохме и река Луда Камчия, онази край чието начало нощувахме преди три дни. Някой се пошегува, че изсъхналите дървета край нея са резултат от това, че сме си измили краката на извора. ;-)
Стигнахме до първите къщи и до тази табелка за Варна. Нашия път е надясно по маркировката:

[img]https://lh3.googleusercontent.com/-PriEFTpVGjY/UNAys7G71XI/AAAAAAAACpw/lrJxuiM5V60/s640/SDC10714.JPG[/img]

Разпитахме хората къде можем да нощуваме, оказа се че има някаква туристическа спалня, но сме подминали отбивката за нея, трябвало е да завием надясно след жп линията. Оказа се хубаво и чисто място. Хората се готвеха за семейна вечеря, бяха се събрали за празника и от това имаше някаква приятна атмосфера.
Момчетата решиха да излизат, какво щяха да търсят в това малко селце не знам. :-)  но нямаше нищо лошо да видят селската кръчма, виж ако беше дискотека в Северозапада щях да се притесня. ;-)
Изкъпах се, обичайното пране, този път с топла вода, намазах си краката и неусетно заспах дори без да вечерям. Събуди ме Стефан – собствениците ни бяха оставили храна в столовата. Хапнах от дроб-сърмата с удоволствие и накрая, срам ме е да си го призная, но изядох и половината бисквити „Кафе” на Марто. :-)  Ми той като ме вижда каква съм ламя гладнишка трябваше да ги дръпне в другия край на масата, а не да ми предлага непрекъснато да си вземам. ;-)  
Накрая седнах в леглото да попълня дневника. Последния абзац, който съм написала е следния:
„А на мен ми остава една карта – последната и два дни до морето. Мислех си преди, че като останат само няколко дни ще е някак си по-особено. А не е така, няма никакво по-тържествено чувство или нещо подобно. Просто ставаш и вървиш. Няма радост или еуфория. Сигурно ще дойдат последния ден? А може би изобщо няма да дойдат? Може би така и трябва?”[/quote]


[quote="Mariana1000"][b]Ден двадесет и първи (03.08.2012 год, петък)

Най-населения преход. Отново чешми. Носталгия по варене на буркани. 
Обяд в Топчийско (с гарнитура :-) ). Отново добри хора ни наливат вода. 
Как пият вода овцете. По тъмно в Козичино. 
И насред всичко това – къпини в изобилие!

[i]„Истинският път минава по въже, което е опънато не кой знае колко високо, а само малко над земята. Изглежда поставено така, като че по-скоро да кара хората да се препъват, отколкото да вървят по него.”
Франц Кафка[/i]
[/b]
И така дойдоха и последните сутрини. Чак не ми се вярваше, толкова ходене имаше, че на моменти ми се струваше, че няма да има край. За пореден път подредих раницата, направих си обичайното просторче отзад и наредих мокрите дрехи. Бях изпрала всичко и реших, че това ще ми е последното пране, нали вече свършваше похода. :-) Въздухът беше доста влажен и дрехите трудно съхнеха, наложи се доста да повисят на раницата през този ден. :-(
Вече съвсем си пролича защо човек не трябва да тръгва със старата си раница, колкото и да е привързан към нея – вчера ми се счупи катарамата на кръстния колан. Това вече беше сериозен проблем. Питах в магазините в Планиница, но не намерих катарама. Така че направих най-доброто в случая... оставих проблема да го реши Стефан. ;-) С помощта на парче от въжето за пране, което носех той успя да поправи катарамата така, че издържа до края на пътуването. :-)
Този ден тръгнахме в обичайния час – седем и половина.

[img]https://lh4.googleusercontent.com/-_lqIUBnPhPs/UNAzdaeSBgI/AAAAAAAACp8/wjVWwj9tNAY/s640/SDC10715.JPG[/img]

Първо отидохме до един магазин, откъдето си купих три закуски. Баничката изядох веднага, а другите две останаха за из път. 
Видяхме бусчето на организираната група, сигурно бяха спали тук, но не разбрахме къде. Беше натоварено до горе. :-)

[img]https://lh4.googleusercontent.com/-lKjUXzEjAa8/UNAzf5i8yaI/AAAAAAAACqY/LNSSqqhMX7g/s640/SDC10720.JPG[/img]

Когато излязохме от селото се опроверга едно мое твърдо убеждение – че в Източна Стара планина има само гори. :-)

[img]https://lh3.googleusercontent.com/-FOYkSH344n8/UNAzgmcoyiI/AAAAAAAACqc/Jx2hK-5SRKY/s640/SDC10721.JPG[/img]

[img]https://lh5.googleusercontent.com/-woEFhwn10Ck/UNAz15KBppI/AAAAAAAACsA/A0W4fH0m-m4/s640/SDC10723.JPG[/img]

Пред нас беше доста облачно.

[img]https://lh3.googleusercontent.com/-s1sUXYjMJKU/UNAz2q1Ah1I/AAAAAAAACsI/OWiJR7kP3Y4/s640/SDC10724.JPG[/img]

Но зад нас беше синева. :-)

[img]https://lh3.googleusercontent.com/-FxPFfWgNO2c/UNAz5gUYazI/AAAAAAAACsg/9iBKPZ9-Z-s/s640/SDC10728.JPG[/img]

Минавали ли сте някога под далекопровод? Много неприятно жужат въжетата, нали? Но иначе е красиво, как жиците водят погледа все по-надалече и по-надалече...

[img]https://lh4.googleusercontent.com/-kURFDGnDzSs/UNAz4KVrnoI/AAAAAAAACsU/7GKO9JIgJKo/s640/SDC10726.JPG[/img]

[img]https://lh3.googleusercontent.com/-aKMl5exFSSo/UNAz4xwTSAI/AAAAAAAACsc/rM7hDwVhylg/s640/SDC10727.JPG[/img]

На излизане от селото имаше червена маркировка, а тук и колова.

[img]https://lh6.googleusercontent.com/-7V5pFm34c6Q/UNAz6SaM2kI/AAAAAAAACss/ZhFrH3UTKAY/s640/SDC10729.JPG[/img]

Ох, отново се започна... с къпините :-)

[img]https://lh3.googleusercontent.com/-lopjAPYYp6o/UNAz7DQ-WFI/AAAAAAAACs0/jMxiniDdZZM/s640/SDC10730.JPG[/img]

Пак навлязохме в гора, като в началото малко изгубихме маркировката, но бързо се усетихме и пак тръгнахме на нея. Вървеше се приятно, беше по-скоро равно. Само от време на време пресичахме дерета, край които обикновено имаше чешми. Тук не беше толкова безводно, не всички дерета бяха сухи. Три часа след като тръгнахме спряхме да починем край една от чешмите. Там изядох и другите две закуски, особено ми хареса поничката с шоколад :-) 

[img]https://lh5.googleusercontent.com/-1WY912RcV28/UNAz784Z6_I/AAAAAAAACs8/23NDx1jZ3VY/s640/SDC10731.JPG[/img]

Табелки на които пише Ком на 500 километра от върха ме радват, дано има такава и на Емине! :-) 
А защо на връх Ком няма стрелка Емине? :-)

[img]https://lh3.googleusercontent.com/-Gjhz3dnNnA8/UNAz8ujItsI/AAAAAAAACtA/1HdWZW1XsFY/s640/SDC10732.JPG[/img]

Чешмите обаче са страхотни, градили са хората, не са се шегували...

[img]https://lh3.googleusercontent.com/-5d2OXEo-ku4/UNAz9eyhb2I/AAAAAAAACtM/nECJ4aVOfE0/s640/SDC10733.JPG[/img]

О-пааа, пак ядем къпини, а? Нарушаваме дисциплината в групата? И к`во праим сега?

[img]https://lh4.googleusercontent.com/-EWsr9yogy_k/UNAz-Q6CkTI/AAAAAAAACtQ/r0jQtwFR0-U/s640/SDC10734.JPG[/img]

[img]https://lh3.googleusercontent.com/-pmHquLUCZf8/UNA0AJ4aTvI/AAAAAAAACtg/Fk6adql65Ek/s640/SDC10736.JPG[/img]

[img]https://lh4.googleusercontent.com/-E8dAdlxwfdQ/UNA0btEdauI/AAAAAAAACts/FqmoSwJPNow/s640/SDC10737.JPG[/img]

Е тази чешма вече е истинско произведение на изкуството. Сигурно няма човек, който да е минал оттук и да не е снимал това място за почивка, мисля, че го има във всички пътеписи. Страхотно е! 

[img]https://lh6.googleusercontent.com/-9DtyFhgvWVs/UNA0caY4ZdI/AAAAAAAACt0/6iLYuhUy7W0/s640/SDC10738.JPG[/img]

Пет минути след тази чешма излязохме на открито и пресякохме асфалтов път. Предположихме че той води в Снягово, през което нямаше да минаваме.

[img]https://lh6.googleusercontent.com/-Qn4FkHImvBE/UNA0dE296vI/AAAAAAAACt8/l3iH_y-JqSA/s640/SDC10739.JPG[/img]

[img]https://lh4.googleusercontent.com/-Vhye9sXWRrU/UNA0eK2rHbI/AAAAAAAACuE/6I9opy2rEJk/s640/SDC10741.JPG[/img]

Още една чешма с изписана върху нея цяла история - хора, животни, планини...

[img]https://lh4.googleusercontent.com/-gh3SVUc2rD4/UNA0enElKLI/AAAAAAAACuI/PcCwmshR3d4/s640/SDC10742.JPG[/img]

И пак гора...

[img]https://lh6.googleusercontent.com/-2vB8zcYa31I/UNA0fdAIzgI/AAAAAAAACuQ/QXCsW7NYCe4/s640/SDC10745.JPG[/img]

Само дето долу в ниското се виждат селца, така че не е като горите от предишните дни – темни, с тунели и изворчета. :-)

[img]https://lh3.googleusercontent.com/-wGWwxJVYPUM/UNA0gGKip5I/AAAAAAAACuc/XA6LNlbj80U/s640/SDC10746.JPG[/img]


[img]https://lh6.googleusercontent.com/-t9noW4X431s/UNA0hD-V7iI/AAAAAAAACug/3bTo8VjPdN4/s640/SDC10747.JPG[/img]

Малко преди един часа видяхме електрическите стълбове и разбрахме, че селото е наблизо.

[img]https://lh3.googleusercontent.com/-CpTY7kjoJv8/UNA0h0c7z4I/AAAAAAAACus/nxh-obpYWjM/s640/SDC10748.JPG[/img]

[img]https://lh5.googleusercontent.com/-1ib1TV_15x8/UNA0i1iNJ2I/AAAAAAAACu0/bKaE2xygL_s/s640/SDC10749.JPG[/img]

[img]https://lh3.googleusercontent.com/-vh0X1AbVR1M/UNA0jTA93GI/AAAAAAAACu8/QmtpZp2chmY/s640/SDC10750.JPG[/img]

Ето го и него - село Добра поляна.

[img]https://lh6.googleusercontent.com/-_AdTi3SZ5Ho/UNA0kGWp_WI/AAAAAAAACvA/iHmPhxpmIpM/s640/SDC10751.JPG[/img]

Селският магазин, играещ заедно с това ролята и на кафе, и кръчма. Решихме да не обядваме тук, а да потърсим нещо готвено в Топчийско. 

[img]https://lh3.googleusercontent.com/-MQXuNthIkpg/UNA0k6N_4HI/AAAAAAAACvM/RZ7ijdSw4aM/s640/SDC10752.JPG[/img]

Основното училище на Добра поляна, колко ли деца учат в него? 
 
[img]https://lh5.googleusercontent.com/-T_z-ShwD6Ro/UNA0lwflWKI/AAAAAAAACvQ/L6DUIgdlgvg/s640/SDC10753.JPG[/img]

На края на селото спряхме да питаме за пътя жена, която правеше зимнина. Направо се размекнах като ми замириса на огън и кипнала вода. Стана ми малко мъчно. Два дни вървяхме из тези села и усетих как ме хвана носталгията. Надничах из дворовете, гледах изгорелите от слънцето нивички, е вярно не с царевица, а с тютюн, но земята си е земя. Не се изкушавах от колите, но като видях огъня и ми се прииска да хвърля раницата, да седна да чакам водата да заври, после да извадя бурканите и да се радвам, че нито един не се е спукал... Ех, имах друга цел, а не правенето на компот, така че благодарихме на любезната жена и тръгнахме.
След Добра поляна минахме през Средна махала, което не разбрах дали е отделно село или махала на Топчийско.

[img]https://lh5.googleusercontent.com/-XJZHt8hdpqY/UNA0vIJcvrI/AAAAAAAACvY/CTDUH8TPMkE/s640/SDC10754.JPG[/img]
Добра поляна, Средна махала и Топчийско са толкова наблизо, че се виждат едно от друго и трудно би се объркал човек. През трите се минава само за час.
Тук леко започна да ръми, но скоро спря. Само дето ни намокри. След това бързо изсъхнах, когато отново се показа слънцето, яд ме беше идинствено, че ми намокри чорапите. :-(
В два влязохме в Топчийско, за да стигнем до магазин трябваше да се отклоним от пътя, което си беше загубено време и допълнително ходене, но решихме да го направим. Аз исках само да си събуя сандалите и чорапите и да не стъпвам за известно време на подбитите си ходила, друго не ми трябваше, все едно ми беше къде ще почиваме и ядем.

[img]https://lh4.googleusercontent.com/-GO1qqpm1bog/UNA0wHW39kI/AAAAAAAACvg/mEn6jkfPWgY/s640/SDC10755.JPG[/img]

На центъра имаше два магазина, но се спазарихме в това заведение да ни направят кюфтета и салата. Момчето, което работеше там трудно говореше български, така че полученото малко се разминаваше с поръчката, но за сметка на това всичко беше много вкусно и не се разсърдихме. А като тръгвахме наистина се постара да ни обясни пътя, както и как се стига до хижа Народен юмрук, въпреки, че нямаше да ходим там.  
Допълнихме менюто с малка тортичка от съседния магазин. 
Като продължихме към Сини рид установихме, че далаверата с чешмите е свършила, а не си бяхме налели вода от Топчийско. :-(
Както ни бяха казали – първоначално повървяхме по асфалта...

[img]https://lh5.googleusercontent.com/-42Au_AaZL-I/UNA0xak7BkI/AAAAAAAACvo/nM8TRJouHho/s640/SDC10756.JPG[/img]

Покрай едно езерце...

[img]https://lh3.googleusercontent.com/-AG359c16Ml4/UNA0z4V_P1I/AAAAAAAACvw/L4NBC3K0SCI/s640/SDC10757.JPG[/img]

Покрай едри къпини, за които не беше честно, че не мога да ги изям всичките...

[img]https://lh4.googleusercontent.com/-8h_VjoI2PyA/UNA00jhRFBI/AAAAAAAACv8/5Mr5z0spij4/s640/SDC10758.JPG[/img]

И ето на това дърво имаше дискретно скрита в клоните табелка, която показваше че трябва да се отклоним по черен път:

[img]https://lh5.googleusercontent.com/-_bcdU1Tkb40/UNA01k1y3xI/AAAAAAAACwE/e-gUmyE-ins/s640/SDC10759.JPG[/img]

Тук се чух с Борис Борисов, който ме попита дали има вода на Елешница. Стана ми драго да го чуя и да разбера, че са стигнали до там. Разбрах, че ще се разминем на морето само с един ден, жалко за което. 
Междувременно небето окончателно се избистри.

[img]https://lh6.googleusercontent.com/-BHSb7LjbAnM/UNA02fzs8jI/AAAAAAAACwI/8OqqlF2PSlI/s640/SDC10760.JPG[/img]

[img]https://lh6.googleusercontent.com/-15jivKFfmI8/UNA1WskP_EI/AAAAAAAACwU/leGYnHvOTg0/s640/SDC10761.JPG[/img]

[img]https://lh6.googleusercontent.com/-1028lRIrlBc/UNA1YJKZ0lI/AAAAAAAACwk/nP8E12YSNWo/s640/SDC10763.JPG[/img]

Доставяше ми голямо удоволствие да снимам тази част на Стара планина, даже може би по-голямо отколкото върховете в централната. Предполагам е така, защото никога не бях идвала тук и всичко беше ново за мен. Бях разглеждала и по-малко снимки, например Вежен е сниман често, а виж ето този ветрогенератор при Сини рид навярно може да се види само в пътеписите за Ком – Емине :-)

[img]https://lh6.googleusercontent.com/-7h8zcRG1bpY/UNA1YzgGjnI/AAAAAAAACwo/_ysVjCJnbEc/s640/SDC10764.JPG[/img]

[img]https://lh6.googleusercontent.com/-7K6gPGQnv9o/UNA1asU7f_I/AAAAAAAACw4/dGVofDRomVo/s640/SDC10766.JPG[/img]

Пак излязохме на асфалт и както си  вървяхме така лежерно...

[img]https://lh3.googleusercontent.com/-JVIodmkL9B0/UNA1beG9_oI/AAAAAAAACxE/N8bc2p7_O7o/s640/SDC10768.JPG[/img]

... изведнъж забелязахме МОРЕТО!

[img]https://lh6.googleusercontent.com/-DOuCwKaZ7UI/UNA1cQoQuVI/AAAAAAAACxM/M0O-u88FVG8/s640/SDC10771.JPG[/img]

Слива се с хоризонта, но е там, няма съмнение.

[img]https://lh5.googleusercontent.com/-mm-uYs6YHwA/UNA1dMbcm2I/AAAAAAAACxU/W7v0c1VwvqM/s640/SDC10772.JPG[/img]

Като наближихме Сини рид (което аз упорито тогава наричах Сини вир и сега пак така го написах на няколко пъти :-( ), се усетихме че няма да минем през него, а го заобикаляме. А вода нямахме вече. Отбихме се до една от крайните къщи и помолихме две жени да си налеем вода. Не само не ни отказаха, но и едната ни каза, че вече знаем къде е чешмата, другата година като минем направо да влизаме и да си наливаме :-).  
После започна едно придвижване по черни пътища без маркировка, а на места и без пътека, тук изцяло разчитахме на GPS-а. 

[img]https://lh5.googleusercontent.com/-lihTderabjk/UNA1dx-9cwI/AAAAAAAACxY/dlzPzWGbjbQ/s640/SDC10774.JPG[/img]

[img]https://lh3.googleusercontent.com/-bhDF-K9Oyt0/UNA1eWolWeI/AAAAAAAACxg/CMR1sgfzSE4/s640/SDC10776.JPG[/img]

На картата разстоянието между Сини рид и Козичино не изглежда голямо, но скоро разбрахме че тази карта е абсолютно неточна, лъжлива и заблуждаваща! Като сигнахме до Доброванските гъби се разбра колко сме далече, а вече беше седем и половина.

[img]https://lh4.googleusercontent.com/-wyyvflqQRNg/UNA1lWs2pMI/AAAAAAAACxo/X9kFDRlAmZs/s640/SDC10780.JPG[/img]

Веднага ги познах, защото на гърба на картата има снимка, само дето не са така обрасли с храсти и около тях има ограда от летвички. Но пък тук имаше подпряна стълба, по която можеш да се качиш отгоре, което Сашо не го домързя да направи. :-) 
А по-скромно се снимах до по-хубавата гъба:

[img]https://lh3.googleusercontent.com/-D9KKJ37Pp7s/UNA1ngL49mI/AAAAAAAACx0/uG1R5EehaeU/s640/SDC10781.JPG[/img]

Тъкмо е време за вечеря, отхапвам си малко :-)

[img]https://lh3.googleusercontent.com/-txFd6JSZYmQ/UNA1oFrWmoI/AAAAAAAACx4/JQROC3YC0r0/s640/SDC10782.JPG[/img]

Пет минути по-късно минахме през някакви странни къщи, където една жена ни каза, че ще ни трябват поне четири часа да стигнем до Козичино. Това направо ни шокира и отказахме да повярваме. Всъщност жената се оказа почти права, стигнахме за три часа, поне аз :-)

[img]https://lh3.googleusercontent.com/-MGIMEbiichU/UNA1vHKm8yI/AAAAAAAACyA/aU4c4EQayIg/s640/SDC10786.JPG[/img]

Още десет минути по-късно седнахме да починем край една чешма, така или иначе щеше да се замръкне...
Дойде и стадо овце на водопой. Докато ги гледахме как пият вода, овчарят потвърди, че селото е далече, но поне ни успокои, че като излезем след малко на пътя, няма как да се объркаме дори в тъмното. Разказа ни, че овцата е много глупаво животно, ако не я закараш до водата не се сеща сама да пие вода и цял ден може да стои жадна. Еееее, то вярно че овцата не е най-умното същество на света, но чак пък толкова! :-)

[img]https://lh3.googleusercontent.com/-AMNSPZ8joYk/UNA1w0ln8YI/AAAAAAAACyI/rv9rfZxJsZo/s640/SDC10787.JPG[/img]

След малко наистина се появява път, който да следваме, който след това става широк черен път.

[img]https://lh3.googleusercontent.com/-g5Bt5XstqBI/UNA2GEyydRI/AAAAAAAACyU/p9kNJ6ZPYTI/s640/SDC10788.JPG[/img]

Отново имаше хубав залез, макар и не толкова ефектен като вчерашния. Хайде стига с тези залези, време беше да видим и един хубав морски изгрев, нали така? ;-)

[img]https://lh6.googleusercontent.com/-LpSbfedcrb0/UNA2HJydMCI/AAAAAAAACyg/anvka61d_QY/s640/SDC10789.JPG[/img]

Стилиян и Благо решиха да избързат напред и да намерят туристическата спалня, а останалите продължихме по-бавно. Стъмни се, но вървенето не беше неприятно, защото си говорехме. Стефан разказа от своите любими истории за грешките и злополуките в планината, да, и любимия поучителен случай с варненската група също ;-)
После разговора се насочи към това кой защо е тръгнал на Ком – Емине. Като се замисля аз и досега нямам обяснение защо го направих. :-) Знам как се стигна до тук, но защо? Сигурно защото можеше... :-)
Сашо ме попита защо не се отказах? Сигурно отстрани съм изглеждала като някоя фанатичка, която иска да успее на всяка цена, дори въпреки собственото си здраве. Пази Боже! Не понасям фанатизма в която и да е област и дано и моето поведение не е било такова. Истината е, че нищо от това което преживях не беше непоносимо или непреодолимо. Ако беше – разбира се, че щях да се откажа. :-) Всъщност съм имала и по-трудни моменти, отколкото на този поход. :-)
Сядахме да почиваме на два пъти, втория път малко преди самото Козичино. В далечината се виждаха и светлините на Слънчев бряг. Изгряха звездите. Изключихме челниците и си позволихме да погледаме. Недалече от нас се отразяваха загадъчно очите на няколко коня. Беше тихо и беше хубаво... един от тези моменти, които стават още по-хубави защото имаш с кого да ги споделиш :-) Извън всякакво бързане, просто малка пауза сред светлините. :-)
Обадих се на Стилиян, бяха намерили туристическата спалня. Малко се пообъркахме докато я намерим, ние бяхме разбрали след моста, но после се оказа, че е преди моста вдясно. Който мост всъщност представляваше един парапет с малка вдлъбнатина под него. Ха, безречен мост! :-)
Туристическата спалня се оказа окупирана от  групата на БФТ. В десет и половина бяхме посрещнати в двора от нашите познайници от онзи ден. Жалко че беше толкова късно, щеше да ми е приятно да седнем при тях, да обменим информация за маршрута, да разбера откъде и как са минали...

[img]https://lh4.googleusercontent.com/-X9y5fGOSsxA/UNA2Hn5dfGI/AAAAAAAACyo/ivjCMhc8xpo/s640/SDC10793.JPG[/img]

Влязохме в нещо като столова, където заварихме мъж спящ на стол. Събудихме го, нямаше как. Ужас, оказа се кьор кютук пиян, едвам говореше, а какво оставаше да ни разбере, че искаме стая. :-(
Добре че дойде някакъв друг, който му нареди да ни настани. И добре че беше Сашо, който успя да се пребори за чаршафи. Настаниха ни в някакво бунгало, което не беше чистено поне от година, човек можеше да се обеси на паяжините. Но не пропуснаха да поискат парите веднага. Това май беше единственото място, в което спахме и не мога да дам добри отзиви. :-( Но всъщност мизерията не ме интересуваше, единственото което виждах е леглото. А единственто, което Стефан виждаше бяха контактите :-) Добре че имаше повече от един и работеха всичките, че и без това от няколко дни слушах само колко памет му трябва за последния ден и как нямало да остане толкова. Е колко да трябва? Една снимка край фара, една към морето, една с камъчето... стига толкова ;-) Ааааа, да, и една самоснимка. ;-)
Споразумяхме се за час на тръгването, хапнахме със Стефан оп една разтворима супа и се приготвих за лягане с увереността, че това ще последната такава вечер. За следващата Дани щеше да ни е запазил стаи в някой хотел, всичко щеше да е свършило, щяхме да почиваме, да отидем на плаж и да ядем каквото си искаме. И щях да се наслаждавам на всичко, защото щях да знам, че съм успяла! С тази мисъл заспах. :-)[/quote]


[quote="Mariana1000"][b]Ден двадесет и втори (04.08.2012 год., събота)

Поглед към морето от Погледец. Добрите бабки в Плазовец. 
Среща с Дани и Мариетка – добре дошли сме в цивилизацията. 
Преждевременна радост и груба грешка. Групата се разделя. 
Изпадам в паника и самосъжаление – голям срам! 
Още една нощ на Пътеката.

[i]„Попитали дзен будист:
- Как да постигнем щастие?
- Две думи – отговорил будистът – правилни решения!
- А как да взимаме правилните решения?
- Една дума – опит!
- А как да придобием опит?
- Две думи – казал будистът – грешни решения!”[/i][/b]

Когато се събудих на сутринта ми беше чудно, че не изпитвам някакава необичайна радост и ентусиазъм. Винаги съм си мислила как последния ден ще ликувам, но нищо подобно нямаше. Даже ми беше едно такова никакво.
Като всеки ден първо си размърдах краката и се опитах да стъпя на тях, болеше, но можех да вървя. Внимателен преглед на сандалите, страх ме беше да не ме изоставят точно последните дни, но издържаха. Раницата вече можех да я подредя и със затворени очи. 
Снимахме се пред бунгалото, в което спахме.
 
[img]https://lh3.googleusercontent.com/-Ahn-Bhll6pY/UNA2IzUb45I/AAAAAAAACyw/S6JQnAIsZuw/s800/SDC10795.JPG[/img]

После аз и Марто изчакахме пред оградата, а останалите отидоха да търсят магазин. Поръчах си шоколад. Навикът да ям шоколад се оказа един неприятен страничен ефект от похода, който не е отминал и до сега. Преди не успявах да изям повече от две – три парченца. Един път в живота си съм яла цял шоколад – бяхме на Витоша и се наложи да правим пъртина от Букара до Златните мостове, а много бързахме. После отидохме да гледаме „Тоска”, а цял ден не бяхме яли. След представлението, още на спирката, изядох цял шоколад с лешници. И това ми беше толкова странно тогава, а  в Козичино специално си поръчах шоколад и знаех, че дори да го изям целия няма да ми стигне. :-) 
Организираната група беше тръгнала рано, но бусчето с багажа още беше тук.

[img]https://lh5.googleusercontent.com/-sCtE4phWjE0/UNA2Js5yFgI/AAAAAAAACy4/ZnKs9XSSy_o/s800/SDC10796.JPG[/img]

Излязохме от Козичино, в далечината се виждаше кулата на Погледец.

[img]https://lh5.googleusercontent.com/-qmZRDVII-LY/UNA2OnW-gWI/AAAAAAAACzA/qjsYUAykhMo/s800/SDC10798.JPG[/img]

Вървяхме през ливади, видяхме и стадо овце и кози, което ми напомни за това колко проклети животни са козите и разни смешни слуки с тях. :-) 
Само не ми беше ясно, защо като слизаме към морското равнище пак е стръмно?

[img]https://lh5.googleusercontent.com/-9sb41bKFGh0/UNA2QAM45iI/AAAAAAAACzI/RJIe-oDimSc/s800/SDC10799.JPG[/img]

Погледец се приближаваше.

[img]https://lh6.googleusercontent.com/-M7kd-y0VBWE/UNA2Rnp_2RI/AAAAAAAACzQ/CddgwP3f_Lk/s800/SDC10800.JPG[/img]

В девет часа стнигнахме до Дюлинския проход, не беше кой знае какво, но имаше асфалтов път. 

[img]https://lh6.googleusercontent.com/-QX1SoKr9VRE/UNdi9Sv1vEI/AAAAAAAADDU/t60BX7fwnfw/s800/SDC10801.JPG[/img]

Тук си поговорихме с един овчар, каза ни че в Плазовец със сигурност ще има вода.
 
[img]https://lh6.googleusercontent.com/-wNPV7LfV2O8/UNA2dBCtbyI/AAAAAAAACzY/mX-h0I835fs/s800/SDC10802.JPG[/img]

След това започна и изкачването към Погледец - цели 520 м.н.в. Нищо работа, но краката вече не искаха да качват и един метър. За щастие кулата само изглеждаше трудна за достигане така както я бях гледала вчера  и днес.  Един час след Дюлинския проход я стигнахме и седнахме да починем и да закусим.  

[img]https://lh4.googleusercontent.com/-E6AWnOrfASM/UNA2eIS_9yI/AAAAAAAACzk/ctaxssdC4PY/s640/SDC10806.JPG[/img]

Подминаха ни камионите, който видяхме на излизане от Козичино и шофьорите ни бяха поздравили тогава – сега бяха натоварени с дърва.
След кулата тръгнахме надолу под електрическите стълбове и излязохме на шосето за Плазовец.

[img]https://lh6.googleusercontent.com/-W4bKhRis8BQ/UNA2fIG9yiI/AAAAAAAACzo/zmLV9cNvMkU/s800/SDC10807.JPG[/img]

[img]https://lh5.googleusercontent.com/-uH6ayDU-2NY/UNA2gP6QuII/AAAAAAAACzw/WYduQb7GSJE/s800/SDC10808.JPG[/img]

[img]https://lh5.googleusercontent.com/-64jI6ZCA8_Y/UNA2vgV2lyI/AAAAAAAACz4/KpuhNmhy164/s640/SDC10809.JPG[/img]

Въпреки ранния час вече беше доста топло, а въздухът влажен. Не беше приятно за вървене по тези открити пътища. Радвах се на всяка сянка от дърво или храстче, която падаше на асфалта.
Марто и Благо си наляха вода от тези постройки вляво от пътя.

[img]https://lh3.googleusercontent.com/-m9Hf0HDt5m8/UM9Tw5_s81I/AAAAAAAACjE/MoEClKAIWBM/s800/SDC10811.JPG[/img]

А ние със Стефан извикахме в една от къщите и две симпатични бабки ни наляха вода, въпреки че и те страдаха от недостиг, чешмите им едва течали, а в някои къщи даже спрели. Това лято се оказа доста сухо. :-( Поговорихме си с тях, докато чакахме да се напълнят шишетата. Стана ми жал за възрастните жени, които живеят в това малко селце и изпращат с пожелания за лек път туристите. Дали имаха деца и внуци, които да изпращат така? Чакаха ли ги всяка събота  и неделя на столовете край портата? Или бяха самотни? Не ги попитах. Но те ме разпитаха подробно – откъде сме, накъде отиваме, имаме ли родители и т.н. Едно благодаря ни се стори недостатъчно и им дадохме шоколад. Разбира се и те се опитаха да ни обяснят откъде да минем и ни пожелаха лек път. :-)

[img]https://lh6.googleusercontent.com/-LEAsc0xoByU/UM9TxxrHZeI/AAAAAAAACjI/hthINoCLDmw/s800/SDC10812.JPG[/img]

[img]https://lh5.googleusercontent.com/-hXmMTuJUsHU/UNA2wwh5SLI/AAAAAAAAC0A/7cxQz2jWI28/s800/SDC10814.JPG[/img]

Кулата на Погледец пак остана далеч, но този път зад нас.

[img]https://lh5.googleusercontent.com/-NQ6gfdXVC44/UNA29pWSm1I/AAAAAAAAC0I/jutUWZ2sIAg/s800/SDC10816.JPG[/img]

Някъде по пътя обаче забелязахме че Стилиян не добре, въпреки че той се стараеше да го скрие. Сигурно беше хванал някакъв вирус. :-( Започна да планира спане на Поморийския проход и продължаване на другия ден. Хич не ми се искаше да става така, а да стигнем заедно, а и щом е болен, най-добре беше още същата вечер да е в някое населено място и да може да се лекува. Сашо каза, че ако се наложи ще остане с него. В една книга бях чела, че трябва да разсъждаваш като герой, за да можеш да постъпваш просто като почтено човешко същество.  :-)  
На няколко пъти от сутринта се бях чула с Дани. Идеята беше да ни вземе раниците на Поморийския проход и да ни вземе после от Емона. Дотук плана сработи – малко преди три излязохме на прохода и след пет минути надолу по асфалта стигнахме и до заведението, където се бяхме разбрали да ни чакат.

[img]https://lh3.googleusercontent.com/-RMoc9YbmqK4/UNA2_HtmeLI/AAAAAAAAC0Q/VnOCVg9VQiY/s800/SDC10818.JPG[/img]

Седнахме да се разхладим и да починем. Имаше чешма, на която се измихме  и си наляхме студена вода. Дани ми беше донесъл домати и сирене. :-)
Натоварихме раниците в колата, взехме си само вода и решихме най-накрая да го стигаме този фар. Хората в заведението ни казаха, че до Емона се стига за два часа. Видя ни се доста неправдоподобно, но аз не си спомнях нищо от пътеписите за този последен ден, нито колко се върви, нито откъде точно се минава, нямах и нищо разпечатано. При подготовката бях научила наизуст написаното за трудните участъци, а този не беше такъв.  Казаха ни, че и организираната група е минала по маркировката в гората, така че и ние решихме да минем по нея, въпреки протестите на Стефан. 
Тръгнахме в четири като на разходка, вече наистина се усещаше приповдигнато настроение :-)

[img]https://lh4.googleusercontent.com/-2r7Z0cU_994/UNA3R2UYYoI/AAAAAAAAC0Y/CjRErLVBheA/s800/SDC10819.JPG[/img]

Затова и допуснахме една огромна грешка – решихме че сме успели, зарадвахме се, успокоихме се, спряхме да следим маркировката и... се загубихме. :-( Вместо да завием наляво малко след заведението, ние изпуснахме отбивката и продължихме към Елените. 
Вървяхме така щастливо надолу около час. Аз даже позирах до нарязаните дървета, нали им имах зъб след Върбиш - Риш:

[img]https://lh3.googleusercontent.com/-fiMRBJRyYY0/UNA3SjYY-6I/AAAAAAAAC0g/GDsHQdvE2B0/s800/SDC10820.JPG[/img]

Видяхме и стадо диви прасета, които щастливо ровеха под дърветата.

[img]https://lh5.googleusercontent.com/-z0h18wPmCyM/UNA3Z9FZ-pI/AAAAAAAAC0s/FXqzAyZmym4/s800/SDC10825.JPG[/img]

И после разбрахме, че не слизаме накъдето трябва. :-( Спряхме се. Стефан предложи да се върнем там, където загубихме маркировката или да намерим път, който да ни изведе обратно на билото. Тук бях съгласна с него. Не исках да ходя до Елените, не исках да вървя оттам до Емона по пътя. Бяхме направили доста компромиси – Мургаш, Чумерна, Разбойна, Караборун и исках поне накрая всичко да е както трябва. 
Както и очаквах Благо категорично отказа да се връща. Стилиян беше доста зле, сигурно и с температура, въпреки лекарствата, така че също реши да слиза към Елените. Пак се разделяхме :-( Марто реши да тръгне с нас. 
Дадох им телефона на Дани за да могат да се свържат с него, все пак раниците ни бяха в колата му. Този път се разделихме набързо, бях сигурна че няма нужда от дълги сбогувания, защото същата вечер щяхме да се засечем на Емона.
Тръгнахме бързо назад, бях доволна че поне не нося раница, защото качването си беше изморително. Път надясно не намерихме, после като видяхме какви са дерета, разбрахме какви оптимисти сме били. А някои хора си мислят, че Източна Стара планина е равна като тепсия, хахахаха. Върнахме се там където предполагахме, че се отклонява маркировката. Бяхме загубили два часа, но поне отново бяхме на маркировката, която беше добра и лесно се следеше.

[img]https://lh4.googleusercontent.com/-CI20pHfeETE/UNA3a0-8tjI/AAAAAAAAC0w/m6Vx0r8vTi0/s800/SDC10826.JPG[/img]

Слязохме на дъното на дерето, където рекичката почти беше пресъхнала. Имаше обаче колкото да се напием и да си налеем малко, въпреки живота, който кипеше в нея. Тук видяхме и табелка, която тотално ме обезсърчи – 4 часа до Емона. Нямахме никакъв шанс да стигнем по светло. :-(

[img]https://lh4.googleusercontent.com/-xZ9wv8mp1bk/UNA3ndxuh-I/AAAAAAAAC04/M-ytuF3exZk/s800/SDC10827.JPG[/img]

Излязохме пак на асфалтовия път и тръгнахме по него. Не видяхме маркировка и аз реших, че сме пропуснали отбивката по черния път. Много ме е срам какво голяма грешка направих тогава. В главата ми беше бяло петно, нямах никакъв спомен колко време трябва да се върви до него. Почнахме да търсим отстрани за отбивката. Тръгнахме по един немаркиран път и се забихме в много стръмно дере. И тук страшно се изложих – нервите ми не издържаха и се разревах. По принцип съм ревлива и за мен беше необичайно как през целия път стисках зъби и даже като останах сама на х. Левски не си поревах. Но пък за сметка на това всичко, което бях преживяла като емоции изби в онази трудна ситуация. С две думи – паникьосах се. :-( Струваше ми се че никога няма да намерим пътя. Не исках вече да нося тези дрехи. Не исках да спя още една нощ на пътеката. Не исках да нося раница и да ме болят краката. Не исках да съм мръсна. Размрънках се как ще се обадя на Дани да ме вземе и да ме закара до Емона. Вътрешно осъзнавах абсурдността на това, което казвам, но не можех да се спра. :-( Стефан сериозно се уплаши и започна да ми се моли да не се отказвам. Беше ме срам, че го натоварвам, но пак не спрях да мрънкам. Наистина не можех да спра. Може би ако Стефан ми се беше скарал или даже шамаросал щях да се опомня, но той е прекалено добър и ме изтърпя. :-( 
Излязохме пак на пътя и тръгнахме по него. Видяхме каква грешка сме допуснали като не продължихме, защото видяхме маркировка и по-нататък. Скоро стигнахме и до черния път, но вече бяхме закъснели много и се стъмваше. На няколко пъти говорих с Дани, той беше стигнал до някъде по пътя за Емона, но не беше продължил заради лошия път. През десет минути звънях на момчетата, но нямаха обхват. Притесняваше ме това, че раниците им са в колата. Накрая батерията ми почти падна и се отказах. Казах на Дани да ни докара раниците. Обмисляхме да вървим на челници, но имаше една закъсала кола, оказаха се работници, които имаха лагер надолу по пътя и ни посъветваха да не продължаваме. Тези, които дойдоха да им помогнат се пошегуваха, че 105 % няма да намерим пътя, защото „ей тея, братовчедите, са откраднали коловете”. Предложиха ни да ни помогнат като ни закарат донякъде. Не можеше да става и дума за това, въпреки мрънкането ми до преди малко. Колкото до продължаването -  не ми се стигаше в тъмното до фара, исках да е светло, да си направим снимки и да се насладим на момента.
Дани дойде. Предложи да ни закара до Бяла, където ни беше наел стая и на другия ден да ни върне на същото място. И това не ставаше, ограниченията ми бяха ясни – никакви превозни средства и слизане от планината. Взехме раниците, каквато вода имаше в колата, разбрахме се с Дани да му се обадим на другата сутрин като стигнем, поговорихме си малко и те тръгнаха. Тъжно се затътрузих с раницата да търсим къде да преспим. Намерихме равно място по-надалеч от пътя за да не ни пречи шумът. 
За пореден път разпънахме спалните чували. Прегледахме запасите от храна, не беше много, не бяхме предвиждали още една вечеря в полеви условия. По-обезпокоителна беше липсата на вода. А само няколко часа преди това си правех планове какво ще вечерям, колко време ще прекарам под душа и как ще спя на меко легло. Човек предполага, Господ разполага... :-(
Трудно заспах въпреки умората и емоциите от този уж последен ден, а може би точно заради тях. На няколко пъти през нощта се будих и се ядосвах на себе си заради допуснатите грешки, за това че се паникьосах, създадох толкова грижи на Стефан и се изложих пред Марто. Даже реших да не пиша никакъв пътепис. Лесно ли е да опишеш такъв срам? А да премълча щеше да е лъжа. Все пак написах истината, колкото и да ми беше трудно. Иска ми се да съм си взела поука от това, което се случи, но истината е, че все още се паникьосвам в трудните моменти. :-( Явно дори Ком- Емине не е панацея за тежки случаи като моя.
Мислех си и за това какво ни чака на другия ден, дали всичко ще бъде наред. Стана ясно, че до последната минута можем да очакваме изненади по Пътеката.
Кой знае какво щеше да ни донесе утрешния ден?  :)[/quote]


[quote="Mariana1000"][b]Ден двадесет и трети (05.08.2012 год., неделя)

Последен ден, ама наистина. Жажда. Вълк, вода и Обеля в Емона. 
Трябва ли на снимката да има щеки? DONT CROSS! NO PHOTO 
Фарът – кулминацията на Пътя. Снимки, камъчета, снимки. 
Как се върви, когато вече няма накъде. 
Плажа, мъка, мъка, мъка, раздяла и към София.

[i]„Под нас е селото Емине, а малко по-нататък едноименният нос и фар. А зад тях се разстила ширното море, побащим на Балкана. Два своеобразни мира: две мощни проявления на природата, която се гордее с тях. Планина и море! Който познава първата, не може да не обича и стихията на морето, надигаща се да прегърне месеца.
Обходили най-голямата вълна на българската земя, ние сме вече пред нейния край, ясно отразен в сините води на древния Понт.
..............................................................................................................
И когато почуствахме бушуващото море под краката си, разбрахме, че нашата задача е привършена.
Зарадвахме се, че сме обходили голямата българска планина, че сме изълнили мечтата на Алеко. И съжалявахме, че все пак планината е твърде малка,  така неочаквано изчезна под морските вълни.”
„От Ком до Емине” – Павел Делирадев[/i]
[/b]
Събудих се много рано, още преди пет и половина и преди алармата. Станахме и набързо събрахме багажа в раниците. 

[img]https://lh5.googleusercontent.com/-ueEZWfP9pnM/UNA3opKOgYI/AAAAAAAAC1A/yd7xR2bQA5Y/s800/SDC10829.JPG[/img]

Въпреки фиаското от предишния ден бях в някакво радостно очакване. Настроението, което не можа да се получи предишната сутрин, сега го имаше. Сигурно подсъзнателно съм знаела, че вчерашният ден не е последният. ;-)
След толкова красиви старопланински залези, най-накрая видяхме и един прекрасен черноморски изгрев. :-)

[img]https://lh4.googleusercontent.com/-DcSEpiOgSx0/UNA3yK-j1mI/AAAAAAAAC1I/Er5y4-8Xqzo/s800/SDC10830.JPG[/img]

[img]https://lh3.googleusercontent.com/-3rvBn-XKeWI/UNA35bvp96I/AAAAAAAAC1Q/ol4xpzSJ-nY/s800/SDC10834.JPG[/img]

И аз съм прекрасна, макар и със същата тениска като вчера, нали в Козичино реших, че няма смисъл да пера, а исках да си запазя последната чиста тениска за цивилизацията. :-)

[img]https://lh5.googleusercontent.com/-dnFUUWrUqmk/UNA4Ks2-3UI/AAAAAAAAC1c/GulQDiWcvjY/s800/SDC10838.JPG[/img]

Радвам се, че Марто остана с нас, въпреки връщането, дерето и моите драми. Направихме си общата снимка на фона на изгрева. Днес нямаше как да не успеем! :-)

[img]https://lh5.googleusercontent.com/-yfZza-efiiQ/UNA4LQVT8CI/AAAAAAAAC1g/JBlAuqT0Hd0/s800/SDC10839.JPG[/img]

[img]https://lh6.googleusercontent.com/-uRgq8Um5HBQ/UNA4MedwovI/AAAAAAAAC1s/Bh3YZj8fbmw/s800/SDC10840.JPG[/img]

Посрещането на изгрева през този наистина последен ден беше почти толкова хубаво изживяване, колкото и достигането до фара. Но само почти. ;-)

[img]https://lh4.googleusercontent.com/-M6kU6TdH4Bg/UNA4Neka5fI/AAAAAAAAC1w/Ku0QLvcxKs8/s800/SDC10844.JPG[/img]

Пътят пак е все на изток, равен или надолу, въпреки че се минава през връх Свети Илия.

[img]https://lh3.googleusercontent.com/-HglsPDJoZyI/UNA4bAJ6n7I/AAAAAAAAC14/rCCRNKRg8hQ/s800/SDC10848.JPG[/img]

Тук за беля пак се сдърпахме с брат ми, защото той беше убеден, че съм щяла да се откажа. Въпреки срамните и позорни дела, които бях извършила, не исках да си мисли, че съм щяла да се метна на първата кола и да си проваля похода. И започна един безмислен спор... какъвто само между роднини може да се случи. :-(  Марто стоически изтърпя и това. Много свястно момче! :-)
Минахме и покрай лагера на сношните ни познайници, но още спяха, после покрай още един лагер, където потвърдиха, че това е пътя за Емона и наближаваме. Седнахме да закусим, като си поделихме храната по братски. Стефан категорично отказа да пие или да ни даде да пием от последния половин литър вода. Така и не разбрах коя причина беше по-важна – заради правилото винаги да има резерв вода или защото на шишето пишеше Ком и искаше да го изпием на Емине. 
В девет часа морето се ширна пред нас, в далечината се виждаше фара. На това място няма как да не се развълнува и най-коравото сърце, няма как да не потрепне гордост и радост в него. :-) И за пръв път осъзнах как нещо голямо, ама много голямо е на път да свърши. :-(

[img]https://lh4.googleusercontent.com/-sVDzffQ1wms/UNA4by0cu6I/AAAAAAAAC2E/_yWxAt5CbNE/s800/SDC10850.JPG[/img]

Да, това е морето и да, това е почти края. И не, не се радвам безумно, даже напротив. Като се изключат болките, жаждата и глада не искам да стигам, не искам да свършва... 

[img]https://lh6.googleusercontent.com/-TI1_imlu1Jg/UNA4c6aGmhI/AAAAAAAAC2I/ZfbvQAZ5NxY/s800/SDC10851.JPG[/img]

Накрая пак изгубихме от поглед маркировката и излязохме на пътя за Иракли точно над поделението, но не това при фара, а онова с вълка. Попитахме войниците как да стигнем до фара, казаха ни че може и по пътя, а може и през града. На въпроса за водата – при тях нямало и това реши въпроса, тръгнахме към Емона.
В самото село маркировка не видяхме, но с питане и до Емине се стига. ;-). В една къща за гости ни позволиха да си налеем вода и ни упътиха, после питахме още няколко човека. Минахме покрай църквата, но нямаше време да се отбиваме, реших да е на връщане. На връщане пък не минахме оттам... ясно, и това е за следващия път. :-)

[img]https://lh4.googleusercontent.com/-RVq-WXJhZR4/UNA4n88kTnI/AAAAAAAAC2U/qQcu8eyzoTI/s800/SDC10852.JPG[/img]

А това е Обеля. :-)

[img]https://lh4.googleusercontent.com/-zfbfJS6kQ6o/UNA4op4Z89I/AAAAAAAAC2Y/RQADbSaqBCg/s800/SDC10855.JPG[/img]

Я чакай малко, че ние точно от там тръгнахме! Или съм сънувала всичко, а похода тепърва започва? Спокойно, няма го метрото, това е паралелен свят, в който Обеля се намира не до Люлин, а до морето. ;-)
Пък и блокчетата не са и наполовина грозни като тези в Обеля, въпреки че ги наричат така заради приликата. ;-)
Видяхме скромна маркировка на този стълб. А тук трябва да има на всяка крачка... Хора, това наистина е края! :-)

[img]https://lh3.googleusercontent.com/-56YHTZa4vsc/UNA4xgukGBI/AAAAAAAAC2g/rpTW2CkJa_M/s800/SDC10857.JPG[/img]

И тъкмо се засилихме или по-скоро затътрихме с последни сили към фара, Стефан установи че си е забравил щеките там, където си наливахме вода. Върна се да ги вземе, а ние с Марто почивахме половин час на сянка под едно дърво край пътя. Не ме свърташе на едно място, затова извадих дневника и писах малко в него. Стефан се върна бързо, сигурно беше тичал, защото е загубил и малко време да говори с някакъв човек. 
Накрая стигнахме до ограда и портал. Пишеше „ВОЕННА ЗОНА”, това е на чист български и го разбрах. Но какво означава „DONT CROSS! NO PHOTO” не знам, сигурно се касаеше само за чужденците. Така че с чиста съвест направих снимка. ;-)

[img]https://lh5.googleusercontent.com/-LjuIOfu7bFM/UNA5EoMeFpI/AAAAAAAAC2o/J7GbWroBFt0/s800/SDC10858.JPG[/img]

Фарът беше на една ръка разстояние, но зад оградата. Снимката излезе доста размазана, ръцете ми трепереха, не знам дали от умора или от вълнение.

[img]https://lh3.googleusercontent.com/-jv-rlQ-3q9c/UNA5F1PvXiI/AAAAAAAAC2w/Tjt-X17zu1k/s800/SDC10859.JPG[/img]

Може и да не си спомнях от пътеписите колко се върви по асфалта при Поморийския проход, но много добре знаех, че не трябва да се мотаем около военното поделение, а е добре да потърсим дупката в оградата. Намерихме я лесно, до нея водеше ясна пътечка. Малко спускане, малко шипки, малко прескачане на бодлива тел и бяхме вътре. Хехехехе, нарушители туристи. :-) Обаче бяхме дискретни. ;-)

[img]https://lh4.googleusercontent.com/-Nx08ZCi2S5g/UNA5HXRmc2I/AAAAAAAAC24/ZuftpvF6-Ss/s800/SDC10860.JPG[/img]

Стигнахме до фара. 
 
[img]https://lh4.googleusercontent.com/-JQZ0e89Wbpk/UNA5IKz753I/AAAAAAAAC3E/rQS8yBXWyxY/s800/SDC10861.JPG[/img]

И ако си бях позволявала да си представям как стигам да фара, то действителността се разминаваше с представите. В мечтите си като стигнех подскачах, смеех се, даже крещях. В действителност просто стигнахме. И това е. Нямаше го обичайния възторг, когато например успявах да кача някой връх. Не, тук даже се почуствах празна. Ама не тъжно празна, а просто...  странно празна. :-)
Повъртяхме се около фара, снимахме... Не успях да докарам нито една усмихната самоснимка, въпреки че пробвах многократно. Ех, тази сложна планинарска душа! :-)

[img]https://lh4.googleusercontent.com/-gDcV35me5pM/UNA5XUNm5vI/AAAAAAAAC3Q/SJHopN1ULg8/s800/SDC10865.JPG[/img]

Все пак накрая осъзнах факта, че на изток е само морето. :-) Успях, успях, успях! :-)

[img]https://lh4.googleusercontent.com/-Q6m6S4xqaBU/UNA5knXVMtI/AAAAAAAAC3c/3WrkDBiHRKA/s800/SDC10869.JPG[/img]

А зад гърба ми на запад остана цялата Стара планина! :-)

[img]https://lh6.googleusercontent.com/-TR11Q7BoX6Q/UNA5l-TqxXI/AAAAAAAAC3g/BGX5boM-zDA/s800/SDC10870.JPG[/img]

Снимах и Марто с морето, а после и Стефан, но с неговия фотоапарат.

[img]https://lh3.googleusercontent.com/-c9eYIIii5Y4/UNA5nKwC_XI/AAAAAAAAC3o/kSj3QHPImNw/s800/SDC10872.JPG[/img]

Направихме си и обща снимка тримата, беше ми драго че не сме сами със Стефан и се чуствах гузна, че няма никой от групата, с която тръгнах от Ком.

[img]https://lh6.googleusercontent.com/-eBR8hXyQpW4/UNA5oRuk4-I/AAAAAAAAC30/4-Oc5qq3eBI/s800/SDC10873.JPG[/img]

Това е момента! Дори и да се върнем отново, никога няма да бъде същото като първия път. :-)

[img]https://lh6.googleusercontent.com/-gWktewFPVnM/UNA5o33OLtI/AAAAAAAAC38/ysUU1BWhtJY/s800/SDC10874.JPG[/img]

Пак се заоглеждахме и снимахме. Шегувахме се, че тези от корабчето долу са терористи, които се гмуркат около военното поделение. Завиждах им, че имат транспорт и нямат раници. Хм, гадни терористи! ;-)

[img]https://lh3.googleusercontent.com/-A7NL01wm6KM/UNA5pqYI3jI/AAAAAAAAC4A/ba4gQlc6mj4/s800/SDC10875.JPG[/img]

Стефан нагласи фотоапарата за още общи снимки, не напразно в Козичино зареди всички батерии и от една седмица пресмяташе всеки мегабайт памет. :-)

[img]https://lh5.googleusercontent.com/-yvhwgj17ToU/UNA5qdo_4jI/AAAAAAAAC4M/56gps-W_heo/s640/SDC10876.JPG[/img]

Дойде и момента с камъчетата. Ето ги и тях, преминали целия Балкан с мен:

[img]https://lh6.googleusercontent.com/-89jhrX79rh0/UNA5rgTTXVI/AAAAAAAAC4U/Jws5r5yFHnU/s800/SDC10878.JPG[/img]

Хвърлих едното. Имах предварително намислени думи за този момент, но там и тогава не може да има сценарии. Няма мисли, спомените избледняват, остават само фара, морето и хората, с които споделяш всичко това! :-)
 
[img]https://lh6.googleusercontent.com/-I6mCs1dFxCc/UNA5snr3T8I/AAAAAAAAC4c/Ho71HRmh3Cg/s800/SDC10879.JPG[/img]
 
[img]https://lh3.googleusercontent.com/-rQVjPITKyGU/UNA5tZ2h47I/AAAAAAAAC4k/ZJCbEs6JmP0/s800/SDC10880.JPG[/img]
 
[img]https://lh3.googleusercontent.com/-tO7nNo_MSpo/UNA5uMR61kI/AAAAAAAAC4o/NStsxoM8pYI/s800/SDC10881.JPG[/img]

На най-източния изток сме. А сега накъде? След като 23 дни вървях на изток накъде да поема сега? Има още три посоки... или всъщност са безброй много? :-)

[img]https://lh5.googleusercontent.com/-qYXDFe07IKI/UNA5xasHzpI/AAAAAAAAC4w/SkezM-XSPmU/s800/SDC10885.JPG[/img]

Въпреки, че вече се подканяхме, че трябва да тръгваме, не можехме да се откъснем от това място. След като работата с камъчетата беше свършена продължихме със снимките. Вече бях щастлива и нямах нищо против още една фотосесия, още повече че се бях сетила да си сваля раницата. :-)
 
[img]https://lh3.googleusercontent.com/-cAHqkRZiX6I/UNA5x_z3xsI/AAAAAAAAC44/nATK_oQqXR4/s800/SDC10890.JPG[/img]

Снимки и с най-добрия турист сред братята и най-добрия брат сред туристите. :-)
 
[img]https://lh6.googleusercontent.com/-cKg9ln8M-BI/UNA5zJcFtlI/AAAAAAAAC5E/sGC_OZH-Iyw/s800/SDC10891.JPG[/img]

Накрая все пак се наложи да тръгнем, горе нямаше обхват, а трябваше да се обадим на Дани и да се доберем до Иракли. Марто и Стефан искаха да слязат под носа и да се изкъпят, но аз погледнах стръмната пътека надолу и прецених, че ако сляза после може и да не се кача обратно. Не исках камъни, а пясък, в който да си заровя пръстчетата. Така че се разбрахме аз бавно да вървя напред, а те да ме настигнат. Едва не се обесих на бодливата тел, но успях да прескоча. Чух как някакви хора, които се качваха по пътеката отдолу попитаха брат ми и Марто дали сме ком-еминейци и се оплакваха, че никой не спазва правилата, явно все пак ни бяха заловили на местопрестъплението. Но пък не ни се караха, сигурно разбираха че не можеш да спреш човек, който е толкова луд, че да извърви 700 километра през пущинака. :-) 
Тръгнах по пътя за Иракли, но беше голяма жега. Хич не ми се вървеше, влачех се, спирах да пия вода, обадих се на Цецо да му кажа че съм успяла, свързах се и с  Дани, който каза, че вече ни чака. На два пъти спираха коли, които ми предлагаха да ме качат. Вече нямаше причина да не го направя, но въпреки това изпитвах странно нежелание. А и все още се надявах Марто и Стефан да ме настигнат. Като повървях малко срещнах две момчета и момиче, които ми казаха, че идват от Иракли. Предложиха ми бира. И ме уплашиха, че до Иракли има поне още осем километра. Лошо, лошо... Още при следващата кола вдигнах палец и ми спряха едно семейство, поредните добри хора, които срещнах. Качих се и успях да се свържа със Стефан. Казах им, че ги чака много ходене, че съм стопирала кола и те непременно да направят същото, защото Дани ни чака. 
Поговорих си с хората, за мое учудване знаеха какво е Ком – Емине и май даже ме гледаха с известно уважение. Стана ми приятно, честно да си кажа. :-)
И така в един часа бях на плажа. Спрях да си събуя сандалите и чорапите и да се обадя на колежките, защото им бях обещала. :-)  Тук също имаше разминаване с представите ми – нямах никакво желание да се хваля, изведнъж преживяването стана прекалено лично.
Запрепъвах се през горещия пясък, исках само да се топна в морето преди телефона ми да звънне и да трябва да тръгна.
 
[img]https://lh4.googleusercontent.com/-rZxG-2O5ccY/UNA50mWZs0I/AAAAAAAAC5Q/6SL9YU9bGoA/s800/SDC10893.JPG[/img]

Намерих едно по-празно местенце, метнах раницата на плажа и извадих банския и последната си чиста тениска. Отпуснах се във водата, като държах под око раницата. Не вярвах някой да тръгне да краде скъсана туристическа раница и щеки, но знае ли човек. ;-)
Оооооох, какво блаженство! Жалко че през цялото време си мислех дали не ми звъни телефона и че ще трябва да тръгваме след малко.
Като излязох от водата се оказа, че и Дани и Стефан са ми звънели, чух се с тях, всички вече ме чакаха на паркинга. Навлякох тениската и с най-голямо отвращение сложих пак раницата. :-(  Малко по-нататък помолих един чужденки да ме снимат. Документирах и панталоните, които от Паскал насам ших на няколко пъти, без да броим разпорения крачол, който така си и остана. Колкото и да ми беше жал за тях, защото бяха с мен на доста върхове, а и минаха цялата Стара планина ги чакаше пенсиониране в първата кофа за боклук. :-( Нещо като мрачния панталон на вуйчо Ваньо от „Петия слон” на Тери Пратчет, хахахаа ;-)
В другата ми ръка бяха изстрадалите заедно с мен всички несгоди сандали. Като я гледам тази снимка ми се струва най-абсурдна от всички, толкова несъвместими ми се струват раницата, щеките и сандалите с всичко останало... имам чувството че е играл фотошопа. ;-)

[img]https://lh5.googleusercontent.com/-UETaSVvGvoU/UNA51VlPrTI/AAAAAAAAC5Y/7y5Y9K8Zxww/s800/SDC10894.JPG[/img]

Тук всичките самоснимки се получиха щастливи от първия път и съвсем естествено. :-)

[img]https://lh5.googleusercontent.com/-sLM8BxgVpXQ/UNA6HfinOkI/AAAAAAAAC50/GVamt4OP3FE/s800/SDC10899.JPG[/img]

После е ясно, натоварихме се на колата на Дани. С облекчение разбрах, че останалите от групата са се свързали с него, успели са да си вземат багажа и дори ги е закарал до някакво удобно за по-нататъшното им пътуване място. Ядосах се, че не се сетих да им кажа за дупката в оградата, а от поделението са ги върнали и не са им разрешили да отидат до фара. Знам, че няколко метра нямат никакво значение, но без хвърлянето на камъчето от фара изживяването ми щеше да бъде непълно. 
Спряхме в Бургас да търся аптека, защото ми прилошава в кола и пътем успях да се сдобия с кифлички със сирене и два килограма домати. :-)
Оставихме Марто на разклона за Велико Търново, откъдето щеше да го прибере майка му. 
До Калофер вече бях успяла да се справя с доматите и с удоволствие си хапнах миш маш и таратор. :-)  
Животът започваше да става прекрасен.  
И все пак погледът ни се отплесваше към билото. 
До морето отидох за 23 дни, а се върнах за 8 часа.
Прибрах се у дома, метнах раницата на дивана без дори да я отварям. Снимах си краката, изкъпах се, сложих Кинделчето до възглавницата и заспах. Сънувах, че вървя.... :-)

[b][i]„...и въпреки факта, това е антракта,
това е антракта, а не края!”[/i][/b][/quote]


[quote="Mariana1000"][b]ПОСЛЕПИС[/b]

[b]1 ден след Емине:[/b] цял ден ходя боса в офиса, гледам по улиците за червена маркировка, изяждам 2 литра таратор.
[b]2 дена след Емине:[/b] учудвам се, че винаги когато поискам мога да си налея вода, сутрин започвам да подреждам раницата, изяждам цяла диня.
[b]3 дена след Емине:[/b] гардеробът ми се струва огромен, дилемата какво да облека сутрин ме смазва, посягам към една от трите тениски.
[b]4 дена след Емине:[/b] отказвам се да си татуирам надписа „Аз минах Ком – Емине!” на челото, даже не ми е приятно да се хваля.
[b]5 дена след Емине:[/b] преставам да се възхищавам на крана за топлата вода.
[b]6 дена след Емине:[/b] не търся маркировката на Троянски проход (улицата, а не Беклемето).
[b]1 седмица след Емине:[/b] започвам да казвам нелепи неща, като например „Следващия път, когато тръгна на Ком – Емине...”


[b]2 седмици след Емине: Отново на Арабаконак. Откъде се е появило това село долу? Колко пъти човек може да мине разстоянието от оградата на ДДС-то до паметника за един ден? Къпини, боя, скара, боклук, спомени... и още нещо ;-)[/b]

[b][i]„Оръфаните сакове отново бяха стоварени върху тротоара; предстоеше ни още много път. Но какво от това, пътят е живот.”
„По пътя” - Джак Керуак[/i][/b]

Много добре си спомням как на хижа Паскал говорих със Стефан по телефона и той ми каза, че ако някой му предложи пак да отиде на Стара планина, ще извади една пушка и ще го гръмне. Напълно бях съгласна с него, даже разкрасих историята с още по-живописни подробности, какво би се случило на такъв неблагоразумен човек.
И ето че една седмица след края на похода аз се озовах в БТС и разговарях с г-н Йорданов, който е от отдел Хижи и маркировки. Разказах му за проблемните участъци, както и каква работа е свършена по тях през последната година – за мое голямо учудване той не знаеше за премаркирането на Върбишки – Ришки проход и на участъка над Стъргелската мандра. 
Казах му, че според мен сега проблеми има при Арабаконак (не е кой знае какво, но не става ясно веднага след паметника по кой път да се тръгне), при Мургаш (според мен пътеката от Белия камък до Зла поляна трябва да се маркира, както е дадена и на картата и имаше едно място, след папратливата поляна, на което се бяхме объркали) и разбира се пак прословутия Върбиш – Риш.
Така получих разрешение да сложа малко маркировка на Арабаконак и да се консултирам за Мургаш с председателя на Кремиковското туристическо дружество. Срещнах се и с него – Леонардо Михайлов, като му показахме снимки и картата също се съгласи, че ще е добре да се маркира пътеката до Зла поляна. Обеща да помогнат, ако организирам нещо.
По този начин две седмици след Емине ние със Стефан се озовахме отново на Пътеката. :-) И ако трябваше някой да бъде гърмян за нелепото предложение, трябваше да се сърдим единствено на себе си. :-)
След леко загубване по вина на навигатора или по-точно по вина на шофьора, който си въобразява, че аз мога да бъда навигатор, стигнахме до познатата гледка на Арабаконашкия паметник. Друго си беше да зная, че не трябва да вървя до Кашана. ;-)
Първото нещо, което видях като слязох от колата беше това:

[img]https://lh5.googleusercontent.com/-nUurG5G7IdI/UNz105ztukI/AAAAAAAADJI/BqzwGKyDUzg/s800/SDC10906.JPG[/img]

И какво сега – ще вършим работа или ще ядем? Много ясно, че първо ще се натъпчем с къпини, работата не е заек да избяга ;-)

[img]https://lh3.googleusercontent.com/-hkggaDmPyw8/UNz12VC1COI/AAAAAAAADJU/9T_7ZlVxSoM/s800/SDC10908.JPG[/img]

[img]https://lh6.googleusercontent.com/-JDjTcltSYRw/UNz2lk7jFFI/AAAAAAAADLA/AX-jQk64q2Q/s800/DSC03962.JPG[/img]

Все пак нямаме осем стомаха, така че накрая пристъпихме към това, за което бяхме дошли – да пробваме и да разберем как се маркира и дали изобщо можем да се справим? 
Разполагахме с  червена и бяла боя, четки, чук и пирони и една табелка. Оказа се, че сме забравили ножици, брадвичка или трион. Аматьори... :-)
Първо минахме разстоянието от портата на ДДС-то до пътя за Чавдар като си говорехме неща от рода на: „А ние минахме оттук...”, „Аз стигнах тук...”, „Почивахме ей там...”, „Продължих накъм...” и единодушното: „Какво е това село долу? Аз не съм го видял/а/ предишния път!” :-)
После отворихме боята и... не е за разправяне ;-)
В началото се пробвахме с шаблона.
 
[img]https://lh6.googleusercontent.com/-ssftMg6NR_o/UNz6tyxyT1I/AAAAAAAADLw/pO7Pa2lvs5s/s800/DSC03994.JPG[/img]

Маркировката на тази бреза я бях забелязала и предишния път, така че я подновихме първо нея.

[img]https://lh4.googleusercontent.com/-MgEUxnYCRJM/UNz6WjGZnZI/AAAAAAAADLY/_UKCmTdIVS4/s800/DSC03972.JPG[/img]
 
[img]https://lh3.googleusercontent.com/-w3G23i9xvhY/UNz6v9l3jjI/AAAAAAAADL4/Fj_ykCfqRgQ/s800/DSC03998.JPG[/img]
 
[img]https://lh5.googleusercontent.com/-YnOxk7zaLuM/UNz74MqIoLI/AAAAAAAADNI/Vw9_LVdG0hY/s800/DSC04128.JPG[/img]

После забелязахме една табелка, на която сигурно преди е пишело х. Чавдар. Аз не я бях видяла предишния път.

[img]https://lh5.googleusercontent.com/--TqCUM3WWFY/UNz6b3RxPoI/AAAAAAAADLg/CYgxpRyLFx8/s800/DSC03988.JPG[/img]

[img]https://lh4.googleusercontent.com/--HEFzy_Juhc/UNz2WlGF5JI/AAAAAAAADKw/pACBbZDowMc/s800/SDC10946.JPG[/img]

После разбрахме защо нататък няма маркировка – само тънки иглолистни дървета. И даже нямахме с какво да им обелим кората. Все пак боядисвахме с размах, може да ни липсваше опит и инструменти, но компенсирахме с ентусиазъм и повечко боя. :-)
Шаблона само пречеше, така че го зарязахме. :-(
 
[img]https://lh6.googleusercontent.com/-ZniVH01-9io/UNz131j6xzI/AAAAAAAADJY/Yc7eQ238NTE/s800/SDC10910.JPG[/img]

 
[img]https://lh5.googleusercontent.com/-kS63B32IA84/UNz7R54JyXI/AAAAAAAADMQ/0jH-FjosiYw/s800/DSC04065.JPG[/img]

Стигнахме и до кръстопътя, на което един човек ни упъти, че трябва да продължим направо:

[img]https://lh6.googleusercontent.com/-bEAAoNQZPcg/UNz79PU1EGI/AAAAAAAADNQ/uiqYWjyyzdI/s800/DSC04156.JPG[/img]

[img]https://lh4.googleusercontent.com/-xR8hhDaSQ-s/UNz8EQh2fwI/AAAAAAAADNY/XnXykJekCD8/s800/DSC04160.JPG[/img]

Видях, че на самия път вдясно на един камък има марка и я повторихме. Следващата беше малко по-нагоре и вляво от пътя, беше доста голяма, но избеляла, така че и там намазахме добре с боя. Точно в началото на пътя довлякохме и един голям камък, който ако остане там няма как да не се вижда отдалече.
Знам, че тук не е голяма беда да се обърка човек, все ще се ориентир по посоката, но защо да губи дори няколко минути да се чуди, като може да му потрябват по-нататък :-)

[img]https://lh6.googleusercontent.com/-WfT4PzOHDa4/UNz8HSkwPOI/AAAAAAAADNg/WeZk7D2Fk90/s800/DSC04163.JPG[/img]

[img]https://lh6.googleusercontent.com/-ncCBl7hOuhs/UNz2UAhBrsI/AAAAAAAADKo/cs4--uFF9Kc/s800/SDC10943.JPG[/img]

[img]https://lh3.googleusercontent.com/-AdXnT87JZSg/UNz2CAVqU8I/AAAAAAAADKY/g25k0tSDZKc/s800/SDC10933.JPG[/img]

По-нагоре от този камък не сме ходили. Едно, защото нямахме такива планове. Второ, защото нагоре си има маркировка. Трето, защото тук пътеката сече пътя на няколко места, но е много обрасла. Ако някога се премаркира този участък трябва да се реши дали да се минава изцяло по пътя до отбивката при бараката с копривата или да се разчистят клоните от пътеката. 
Сложихме и този надпис на първото дърво. Моля, не критикувайте много, толкова си можем. :-(

[img]https://lh5.googleusercontent.com/-qzKpldaF63U/UNz2FsMqjqI/AAAAAAAADKg/OGh2uwB32a8/s800/SDC10942.JPG[/img]

От оградата на ДДС-то до асфалтовия път ние вървяхме по черния път. Стефан каза, че е продължил отгоре покрай оградата. Решихме да намерим истинския път и да маркираме него доколкото можем. 

[img]https://lh4.googleusercontent.com/-hMDOLabdAvI/UNz7c1Ic4CI/AAAAAAAADMY/129Cra3JMN8/s800/DSC04067.JPG[/img]

Ето тук пътеката се отбива вляво към първия кол:

[img]https://lh6.googleusercontent.com/-iPpCOr2aysk/UNz7goH7GZI/AAAAAAAADMg/7jqerWi7EyI/s800/DSC04069.JPG[/img]

[img]https://lh4.googleusercontent.com/-rM2llnCUmLs/UNz7ir2JMbI/AAAAAAAADMo/iHO1SG9a11U/s800/DSC04074.JPG[/img]

Малко беше безмислено да слагаме маркировка на млади иглолистни дървета, но го броим по-скоро за тренировка, отколкото за добре свършена работа. :-)

[img]https://lh6.googleusercontent.com/-kYP8CXSFglU/UNz7l3jOcnI/AAAAAAAADMw/1WL30hf0V1I/s800/DSC04094.JPG[/img]

[img]https://lh6.googleusercontent.com/-Ea5MH-OE39U/UNz7rUA8RtI/AAAAAAAADM4/lYunYasWQUI/s800/DSC04102.JPG[/img]

И да не си помисли някой, че маркирането е голяма хамалогия. ;-)  Има време и за цър-пър :-) 

[img]https://lh3.googleusercontent.com/-WmoFXIZpgNM/UNz15F22T0I/AAAAAAAADJg/2DOqdmb2ToY/s800/SDC10912.JPG[/img]

[img]https://lh6.googleusercontent.com/-CTmsg0HHdVo/UNz1673qj4I/AAAAAAAADJs/unGZC4WTTOM/s800/SDC10914.JPG[/img]

[img]https://lh6.googleusercontent.com/-EfEb18ud7fg/UNz18VOcZ0I/AAAAAAAADJw/0MSne6aw4c0/s800/SDC10918.JPG[/img]

[img]https://lh5.googleusercontent.com/-6lLjM8Ns9ZE/UNz19YIv71I/AAAAAAAADJ4/QfK6YD41WVY/s800/SDC10920.JPG[/img]

После имаше и лежане на шарена сянка под горепоказаната брезичка. :-)

[img]https://lh3.googleusercontent.com/-KKp9URe-RwI/UNz1_x7D_mI/AAAAAAAADKM/XpaZFQa2g04/s800/SDC10929.JPG[/img]

Сега виждам, че от снимките човек може да изпадне в заблуда, че аз съм боядисвала повече, а Стефан се е въртял около скарата. По-скоро е обратното. :-) Истината е, че той като многоръкия Шива успяваше да държи едновременно кутията, четката и фотоапарата и затова мен ме има на повече снимки. А после пък аз имах възможност да снимам, докато се облизвах край огъня :-)
Накрая направихме и едно добро дело – събрахме боклуците. Как не ги е било срам да оставят такава кочина. Поне от това, че са до паметник да се бяха засрамили. :-( Пък и не се налага да се носи на гръб, сигурна съм че този боклук не са го направили хората с раниците, а тези с колите.

[img]https://lh6.googleusercontent.com/-L0c-qRnv2Fo/UNz8RTf0bnI/AAAAAAAADNo/t_uqlf6rY6o/s800/DSC04173.JPG[/img]

[img]https://lh6.googleusercontent.com/-oPw0O2wVoUc/UNz8WLgZwcI/AAAAAAAADNw/Xyi9HRjJLE0/s800/DSC04176.JPG[/img]

Винаги когато сме се губили някъде в планината сме си казвали: „Ех, да имаше тук маркировка” или „Ако идваме пак ще сложим табелка точно на това място”. Само че съм си мислела, че маркировка се прави единствено от някакви много опитни планинари. И че аз не мога и да мечтая за такова нещо.
Мнението ми промениха групата, която премаркира Върбишки – Ришки проход.
А Ком – Емине промени самата мен.
Което ни доведе отново до Арабаконак...
 
[img]https://lh3.googleusercontent.com/-41t2iQRO3lQ/UNz70H_mlNI/AAAAAAAADNA/UL-clMWbWVQ/s800/DSC04116.JPG[/img]

И до един хубав ден, в който имаше от всичко по малко – къпини, боя, ходене, хапване, но най-вече много, много спомени. :-)
Хубава работа, ама туристическа. ;-)

[img]https://lh6.googleusercontent.com/-LGYtwdIurfE/UNz2gk9rTNI/AAAAAAAADK4/VoiUkdhs83Y/s800/SDC10949.JPG[/img][/quote]

[quote="Mariana1000"][b]Два месеца след Емине (6 октомври 2012 год.): Докъде се стига с читав навигатор? Мургашът. Белия камък. Замръкване или дали совите нападат хора заради сушата. Светлините на София.

[i]„Том изгледа момчето и отвърна:
— Ти на кое му викаш работа?
— Че това не е ли работа?
Том се захвана отново да варосва и нехайно отвърна:
— Може и да е, а може и да не е. Знам само, че на Том Сойер му е по сърце.
— Хайде стига бе! Да не искаш да ми кажеш, че ти харесва?
Четката продължаваше да се движи.
— Дали ми харесва ли? Не виждам защо пък да не ми харесва! Да не би пък на човек всеки ден да му пада да варосва огради!
.......................................................................
Том си рече, че в края на краищата този свят не е чак толкова пуст, а животът — толкова безсмислен. Без да знае, той бе открил един велик закон, управляващ човешките постъпки, а именно, че за да накараш някого — възрастен човек или малко момче, да ламти за нещо, нужно е само да направиш това нещо труднодостъпно. Ако Том бе велик и мъдър философ като автора на тази книга, вече щеше да е разбрал, че Работа е онова, което си задължен да вършиш, а Игра — онова, което не си длъжен. И това би му помогнало да проумее защо правенето на хартиени цветя или ваденето на вода е работа, а събарянето на кегли и изкачването на Монблан е само забавление. В Англия има богати джентълмени, които през лятото карат карети с четири коня и изминават по двайсет-трийсет мили дневно, защото тази привилегия им струва значителна сума. Но ако им бяха предложили надница за тази услуга, това щеше да я превърне в работа и те щяха да откажат.”
„Приключенията на Том Сойер” - Марк Твен[/i][/b]

Маркирането на Арабаконак много ми хареса, особено онази част под брезичката. ;-) Вече си бяхме набелязали следващата цел, когато за нещастие се разболях. Повече от месец не можеше и въпрос да става за ходене в планината. Затова и плановете се отложиха. 
Веднага щом можех да ходя пак почнах да кроя планове за Мургаш и пътеката от Белия камък до Зла поляна. За съжаление не се намериха желаещи да ни придружат, въпреки убеждението ми, че всеки който се е губил в планината поради стара маркировка ще прегърне с две ръце идеята. Да не говорим, че това беше нещо ново и забавно, не е като само да вървиш. Но се бях заблудила, никой не искаше да изживява точно такова приключение. :-(
Все пак се намери доброволец – Веско, с форумно име VeselinD. В резултат на което една хубава октомврийска сутрин се натоварихме в колата и потегхлихме към Бухово. Там спряхме да напазаруваме, защото както се установи маркиране без скара не може. Благодарение на новия навигатор успяхме да стигнем чак до хижа Мургаш, което ни спести доста часове ходене с тежки раници.
В хижата нямаше никой. Обядвахме, прехвърлихме боята в една малка раничка и тръгнахме към върха.
 
[img]https://lh5.googleusercontent.com/-H5VKwYwWVO4/UN2rD3usCWI/AAAAAAAADOM/OS6wtVE6dC8/s800/SDC11406.JPG[/img]

Времето беше чудесно, пътеката позната и лесна за следване, така че бързо излязохме на открито и видяхме метеорологичната станция.

[img]https://lh3.googleusercontent.com/-u4oB6WYsqA4/UN2rFp1P9CI/AAAAAAAADOU/qLyDJrVv6KU/s800/SDC11409.JPG[/img]

Горе се спряхме да починем и да поговорим с метеоролозите. Котарака Чавдар лудуваше в клоните на едно дърво.

[img]https://lh5.googleusercontent.com/-jDgDRfRMkSo/UN2rG0L8MiI/AAAAAAAADOc/G7sFkdnT1So/s800/SDC11413.JPG[/img]

Нямаше как гледката на цялата Западна Стара планина да не събуди спомени в нас – Ком, Издремец, Чукава, Бигла, Белия камък, Зла поляна, Витиня...

[img]https://lh4.googleusercontent.com/-eXkv0PJR1Xo/UN2rVr9YggI/AAAAAAAADOo/QGdCOXbI9Bo/s800/SDC11414.JPG[/img]

[img]https://lh5.googleusercontent.com/-qE52mBEeYCI/UN2rW4owBrI/AAAAAAAADOw/kscRzMTYBSU/s800/SDC11415.JPG[/img]

[img]https://lh3.googleusercontent.com/-gsuvm2VmlOY/UN2rYCz9flI/AAAAAAAADO0/el_4V2DIbPE/s800/SDC11416.JPG[/img]

Тръгтахме по билото. Идеята ни беше този ден да проучим пътеката от върха до Белия камък, по която не бяхме минавали.

[img]https://lh3.googleusercontent.com/-D6VUkzbx7Yw/UN2rh32uAXI/AAAAAAAADO8/Qk_kacg7vLM/s800/SDC11419.JPG[/img]

Ето при този кол се отклонихме вляво. Хубаво е да има табелка, макар че надолу продължава колова маркировка, която в гората преминава в лентова.
 
[img]https://lh4.googleusercontent.com/-1ARiCx58qXI/UN2sLMJuNKI/AAAAAAAADPU/kO1Oid-Xj4I/s800/SDC11438.JPG[/img]

Надолу се виждат коловете, зад тях е голямата поляна преди Белия камък.

[img]https://lh4.googleusercontent.com/-ypIsp6xzv2Y/UN2sBfJdOjI/AAAAAAAADPM/jsHMLtU5WLs/s800/SDC11429.JPG[/img]

И гледани от другата страна, преди да навлезем в гората.

[img]https://lh6.googleusercontent.com/-0zZeaqgaxSE/UN2sQ_hFqjI/AAAAAAAADPc/Xk5bwy-iDxE/s800/SDC11439.JPG[/img]

[img]https://lh3.googleusercontent.com/-lnls2L4nafc/UN2sSfmApdI/AAAAAAAADPk/upqV9CoE7uo/s800/SDC11440.JPG[/img]

В гората намерихме старата маркировка, но малко по-надолу, така че направихме марка и на края на дърветата.

[img]https://lh6.googleusercontent.com/-iFNxtciSF8E/UN2sTuxehvI/AAAAAAAADPs/yqYMNS7kDB8/s800/SDC11441.JPG[/img]

[img]https://lh3.googleusercontent.com/-Xnn0qmXc6jg/UN2sakRXaOI/AAAAAAAADP0/0CH9eaVLA0g/s800/SDC11444.JPG[/img]

Тук маркировката се раздели на две – наляво и надолу очевидно беше за Белия камък. Предположихме че тази надясно се слива с пътеката от билото, която излиза на Зла поляна.
 
[img]https://lh6.googleusercontent.com/-RmLPtkGrmWo/UN2scn2WMUI/AAAAAAAADQE/FIRMvrSLsIw/s800/SDC11446.JPG[/img]

Минахме по нея донякъде, колкото да се убедим че наистина се слива с билната пътека. Където имаше стари марки ги повторихме.
 
[img]https://lh3.googleusercontent.com/-rSsQxf8qktg/UN2slYX0LtI/AAAAAAAADQM/yUYw4fOSuU8/s800/SDC11447.JPG[/img]

[img]https://lh4.googleusercontent.com/-VzPt9DdtXsk/UN2sm-43PNI/AAAAAAAADQU/9VfJodSuzAM/s800/SDC11451.JPG[/img]
 
[img]https://lh4.googleusercontent.com/-thjrAQ4C7-k/UN2szvBEvVI/AAAAAAAADQc/eRnBfe2jmNQ/s800/SDC11453.JPG[/img]

Ето го и втория участник – Веско:
 
[img]https://lh4.googleusercontent.com/-j2vmBezTiv4/UN2sbu60LWI/AAAAAAAADP8/IqFnPBxzP_w/s800/SDC11445.JPG[/img]

И моя милост:

[img]https://lh3.googleusercontent.com/-uXmJ5cD58Xk/UN2s2PpxmUI/AAAAAAAADQk/BezmEsKgeJE/s800/SDC11462.JPG[/img]

Надолу маркировката трудно се следеше, на места даже я нямаше. Повтаряли сме навсякъде, където имаше стари марки, имаше даже и от жълто-червените. Понякога слагахме и нови, като внимавахме да са си по пътеката. Не изглеждаше като да е минавано често, а гората беше хубава, може би заради прозиращото слънце.

[img]https://lh5.googleusercontent.com/-9qxDDza6b8U/UN2s8sSRxJI/AAAAAAAADQs/r0B459nez6s/s800/SDC11463.JPG[/img]

[img]https://lh3.googleusercontent.com/-bRvo1QfOZag/UN2s-UL887I/AAAAAAAADQ0/kGnREBmGku0/s800/SDC11465.JPG[/img]

[img]https://lh5.googleusercontent.com/-ywSAOTqHhwc/UN2tIEsjLkI/AAAAAAAADQ8/APULa2JkMCM/s800/SDC11468.JPG[/img]

[img]https://lh4.googleusercontent.com/-afXVP4vBpzw/UN2tJD7WG2I/AAAAAAAADRE/i63ZmVl5j8Y/s800/SDC11469.JPG[/img]

[img]https://lh5.googleusercontent.com/-HAGmOa_ZL_0/UN2tK6NUptI/AAAAAAAADRM/diQCME8dmA0/s800/SDC11471.JPG[/img]

[img]https://lh3.googleusercontent.com/-9jTzWs96ktM/UN2tMVy47KI/AAAAAAAADRY/eLc0tflNjFo/s800/SDC11472.JPG[/img]

[img]https://lh6.googleusercontent.com/-_AZbr4pagZI/UN2tNUL37mI/AAAAAAAADRc/pYXGtGxHKbg/s800/SDC11473.JPG[/img]

Навлязохме в иглолистната гора, което означаваше че се приближаваме към Белия камък. Тук маркировката се следеше много по-трудно, защото кората на иглолистните дървета се беше обелила на места. Този път се бях сетила да взема трион, с който първо заравнявахме кората и после боядисвахме. Надявам се така да трае повече.

[img]https://lh4.googleusercontent.com/-NLAk7ssnecw/UN2tPr6os-I/AAAAAAAADRk/kJFVqofAGA4/s800/SDC11475.JPG[/img]

Беше доста сумрачно и тайнствено.

[img]https://lh5.googleusercontent.com/-USMUcpaRkpI/UN2tSIKPzEI/AAAAAAAADRs/TaoE9YLvO7I/s800/SDC11478.JPG[/img]

Някъде тук малко се пообъркахме, наложи се да се пръснем и да търсим маркировката, намерихме заблуждаваща много стара марка настрани от пътеката. 
В крайна сметка излязохме на Белия камък... но от другата му страна. :-)

[img]https://lh3.googleusercontent.com/-Ob0KmlETKis/UN2tqzBW0rI/AAAAAAAADR0/tP2XSr5u3g8/s800/SDC11480.JPG[/img]

Като се качих на скалите видях, че наистина сме на пет минути от поляната. 
 
[img]https://lh4.googleusercontent.com/-kaQAHVzR2w0/UN2twtiYjvI/AAAAAAAADSc/2PkVlW2HzT8/s800/SDC11485.JPG[/img]

Откриваше се хубава гледка. :-)
 
[img]https://lh4.googleusercontent.com/-jAq7eeEFN_0/UN2tsGSGknI/AAAAAAAADR8/Oq_fFCknhG8/s800/SDC11481.JPG[/img]
 
[img]https://lh6.googleusercontent.com/-zMo3g6Pmr-Y/UN2ttM4oL9I/AAAAAAAADSE/qDrW_F3_sGU/s800/SDC11482.JPG[/img]

[img]https://lh6.googleusercontent.com/-4jjmhx4QMf0/UN2ttxot0jI/AAAAAAAADSM/GijhghXyJCU/s800/SDC11483.JPG[/img]

[img]https://lh5.googleusercontent.com/-1BaiKiz5FX0/UN2tvOy_eJI/AAAAAAAADSU/D1IIOByDfSk/s800/SDC11484.JPG[/img]

Има си и табелка за връх Мургаш. :-)

[img]https://lh5.googleusercontent.com/-YIsAhKnYJwc/UN2t0IhLpDI/AAAAAAAADS0/IxcVqhx2ndk/s800/SDC11489.JPG[/img]

Маркировката не минава точно през скалите, а ги заобикаля вляво. Ако обаче накрая се качите отгоре, а не по маркировката пак има хубава гледка към поляните.

[img]https://lh6.googleusercontent.com/-YjL_RBKBsYY/UN2t2eQT8LI/AAAAAAAADS8/SlYMl3h_H6E/s800/SDC11490.JPG[/img]

На края на гората имаше само тънки дървета, така че направихме това:

[img]https://lh3.googleusercontent.com/-dpvOV7TrGaw/UN2t30oiHWI/AAAAAAAADTE/H9D3XyRnwAc/s800/SDC11493.JPG[/img]

Смешно изглежда, но поне се вижда отдолу засега. Ще видим как ще бъде пролетта.
На Белия камък видяхме, че вече се здрачава. Аз си мислех, че просто ще минем по пътеката, но доста се забавихме с маркирането. Отпадна идеята да мръднем малко надолу към газопровода или първоначалния план да заобиколим през Зла поляна и пак през върха. Решихме да се връщаме направо в хижата, по която пътека също не бяхме минавали. 
Тук маркировката си беше добра и на два пъти се минава през поточета. За зла беда изгубихме маркировката точно като се мръкна. Последната марка видяхме като излязохме на земен път. Въртяхме се доста там да търсим и в двете посоки и нагоре, въпреки че склона беше доста стръмен и не изглеждаше като да е минавано. Накрая тръгнахме по пътя и излязохме на... газопровода. :-)
Веднага го познах – разкопавана земя с къпинак и колчета с червен връх през известно разстояние, а отстрани път. Решихме да вървим по газопровода, защото хем беше горе-долу в нашата посока, хем знаехме, че дори да пропуснем хижата, в крайна сметка той пресича пътя по-надолу от нея.
Вървяхме така в тъмното и уж гледах от моята страна, а съм пропуснала маркировката, на другия ден я видяхме.
Тъкмо Стефан почна да ни убеждава как трябва да завием на ляво и да вървим по склона без пътека и видяхме табелки и отклоняваше се пътека. Хахахаа, голямо разочарование за него. ;-)
След малко бяхме на хижата. Докато се огледам Веско и Стефан запалиха огън. Много са сръчни. :-)
Както се казва – гладна мечка хоро не играе. :-)

[img]https://lh6.googleusercontent.com/-3IijWutuivI/UN2t5hpGTrI/AAAAAAAADTM/nynbsa4XtQk/s800/SDC11495.JPG[/img]

[img]https://lh3.googleusercontent.com/--QiRZQpciT8/UN2t7C9d7vI/AAAAAAAADTU/FEQtS6ylDEI/s800/SDC11496.JPG[/img]

Въпреки, че беше есен, вечерта беше топла, така че постояхме навън и погледахме нощна София. А и с хубава компания времето минава неусетно. :-)

[img]https://lh6.googleusercontent.com/-LSVzO-UfmD8/UN3TKOKoNTI/AAAAAAAADYk/482NAmSdnpA/s800/0336.JPG[/img]
 
[img]https://lh6.googleusercontent.com/-4Sy2KQUlVKU/UN3TU6NZ7WI/AAAAAAAADYw/E2TnX9mu32I/s800/0338.JPG[/img]

[img]https://lh4.googleusercontent.com/-2t4o1WcBIm4/UN3TVRMxvYI/AAAAAAAADY0/UateUMevb88/s800/0339.JPG[/img]

Носехме палатки, но  решихме да спим в пристройката на хижата за да не губим време на сутринта да ги събираме. Всеки си избра по една легло, моето беше до прозореца и преди да заспя погледах звездите.

[img]https://lh3.googleusercontent.com/-qn4bVIlOGn8/UN3S4vK3vrI/AAAAAAAADYM/KxwyLlcP11k/s800/0343.JPG[/img]

Често мрънкам и се оплаквам, но истината е, че в някои отношения съм голяма късметлийка. Все пак колко хора могат да се похвалят, че са сбъднали една голяма мечта, че даже с продължение. ;-)[/quote]


[quote="Mariana1000"][b]Два месеца след Емине (7 октомври 2012 год., неделя): Под Мургаш. Това ли е пътеката за Зла поляна? Три начина да спреш моторист. Намираме къде сбъркахме предната вечер.

[i]„Не търси пътя! Отиди там, където го няма и остави следа!”
Китайска пословица[/i][/b]

На следващия ден не си бяхме определили час на ставане, но се събудихме навреме, все пак в планината лесно се наспива човек. Най-обичам да спя до прозореца и като се събудя веднага да погледна навън и времето да е хубаво, хубаво... :-)

[img]https://lh4.googleusercontent.com/-J4czVgHzbBo/UN3S6Kc6LDI/AAAAAAAADYU/5vpvKala4cg/s800/0351.JPG[/img]

Закуска по време на която за пореден път разглеждах картата. Ми да, за оная на Картография става въпрос, хахахаха. ;-) 

[img]https://lh3.googleusercontent.com/-fU9P_Ocvlus/UN3S6wsKtTI/AAAAAAAADYc/ytyBi7ikuXY/s800/0409.JPG[/img]

Този път не се качихме до върха, а го подсякохме за да не губим време. 

[img]https://lh3.googleusercontent.com/-rEZirSFN9X0/UN2uGEedpgI/AAAAAAAADTc/qBdIsr2LTmw/s800/SDC11503.JPG[/img]

Тръгнахме по дясната пътека от мястото в началото на гората, за да видим къде точно се слива с пътеката по билото.

 
[img]https://lh5.googleusercontent.com/-8zvYD0zPJiA/UN2uQOEPsLI/AAAAAAAADTk/8oxnLN-Zbes/s800/SDC11507.JPG[/img]

Малко беше обрасла, но лесно се следва и излиза тук:

[img]https://lh3.googleusercontent.com/-MmA2MlkU9zo/UN2ua7B6Q5I/AAAAAAAADTs/Fv8tFOCEE_8/s800/SDC11515.JPG[/img]

За Зла поляна продължихме до пътя.

[img]https://lh3.googleusercontent.com/--fzp8OqbN_A/UN2ufreXxBI/AAAAAAAADT0/fxGyMWyRmNQ/s800/SDC11516.JPG[/img]

[img]https://lh6.googleusercontent.com/-a3bov9XSJxQ/UN2u9DSsEyI/AAAAAAAADT8/6GMK7Ww1MAM/s800/SDC11520.JPG[/img]

[img]https://lh3.googleusercontent.com/-RV_PECkLgys/UN2vAzgSn2I/AAAAAAAADUE/9t0IwffHZUM/s800/SDC11523.JPG[/img]

[img]https://lh3.googleusercontent.com/--haxKE45h9M/UN2vkbdw4hI/AAAAAAAADUU/auBS02vcJ6w/s800/SDC11527.JPG[/img]

[img]https://lh3.googleusercontent.com/-wvvoXU9wcCM/UN2vlSBcspI/AAAAAAAADUc/5g8-MrWIJzI/s800/SDC11528.JPG[/img]

В началото на пътеката за Белия камък се спряхме да починем и покрай нас минаха мотористи.

[img]https://lh3.googleusercontent.com/-DKFXyIAOOAM/UN2vu3i6muI/AAAAAAAADUk/DXyiUMuY-PQ/s800/SDC11529.JPG[/img]

Водят се много спорове за и против мотори и коли в планината и понеже се бях качила до хижата с кола най-малко мога да критикувам, но това определено не ми беше приятно:

[img]https://lh6.googleusercontent.com/-G8p_eABA8iE/UN2vxfw_CiI/AAAAAAAADU0/nPdhVDGdpVU/s800/SDC11531.JPG[/img]

[img]https://lh5.googleusercontent.com/-qdTbwBI2ob8/UN2vy65khXI/AAAAAAAADU8/DtySgLA3GT0/s800/SDC11532.JPG[/img]

От друга страна сигурно е добре и те да минават по пътеките, особено тези, които не се използват често, все пак си е някаква следа оставена. Но пък много шум, много прах и изровена пръст остава след тях. :-( Иначе сме от един дол дренки  – и те обичат планината. :-)
Тук много се колебах, защото това е единствената отсечка, където направихме нова маркировка. Въпреки съгласието на БТС и тур. дружество все ми се струваше, че не сме ние хората, които могат да го направят. Все пак се престраших  - кога ако не сега и кой ако не ние - и за добро или за зло пътеката между Белия камък и Зла поляна е вече с червена маркировка.

[img]https://lh5.googleusercontent.com/-_yM0sjnB-go/UN2v0ImTjkI/AAAAAAAADVE/G91VzLQw7zQ/s800/SDC11533.JPG[/img]
 
[img]https://lh6.googleusercontent.com/-RqWHhHubRNg/UN2v8Zm3_wI/AAAAAAAADVM/dpaYXT_CdxA/s800/SDC11534.JPG[/img]
 
[img]https://lh5.googleusercontent.com/-pQwuEw9ATso/UN2v9o9VYGI/AAAAAAAADVU/osyUW0rUCuc/s800/SDC11536.JPG[/img]
 
[img]https://lh6.googleusercontent.com/-DASuDum7DWo/UN2v-cCj8LI/AAAAAAAADVc/Q2GG8k84dMQ/s800/SDC11538.JPG[/img]
 
[img]https://lh6.googleusercontent.com/-1z8PA13USOA/UN2wG85lEgI/AAAAAAAADVk/MPKPW_e2cq0/s800/SDC11539.JPG[/img]
 
[img]https://lh3.googleusercontent.com/-Lwoaz95S1eY/UN2wM7l-y4I/AAAAAAAADVs/WuMF4Jh0KAA/s800/SDC11541.JPG[/img]
 
[img]https://lh3.googleusercontent.com/-FMFPF8QddMc/UN2wSMCJi-I/AAAAAAAADV0/ERvLyK7WdXw/s800/SDC11543.JPG[/img]

[img]https://lh6.googleusercontent.com/-k3bTLxKC-T4/UN2wWH78s2I/AAAAAAAADV8/SRTeSxYxVX4/s640/SDC11549.JPG[/img]

Много ме беше яд, че няма да имаме време да повървим още малко. Онова място, на което се бяхме объркали така и щеше да си остане, а всъщност всичко това се случваше най-вече заради него.
Само снимах пак поляната и тръгнахме към х. Мургаш. 
 
[img]https://lh4.googleusercontent.com/-DqsWdEX0S7o/UN2xNxGPcDI/AAAAAAAADWU/dFBlR7Thjss/s640/SDC11557.JPG[/img]
 
[img]https://lh5.googleusercontent.com/-aIpSD0-OJgo/UN2xQbu2Z8I/AAAAAAAADWc/vW2IdfgG8VM/s640/SDC11559.JPG
 
[img]https://lh4.googleusercontent.com/-bSxsctZLPBU/UN2xT91fthI/AAAAAAAADWk/B-ZYIiT8xqE/s640/SDC11562.JPG[/img]
 
[img]https://lh5.googleusercontent.com/-ZG7Fwf4y7Dc/UN2xVHm7z-I/AAAAAAAADWs/LHLyrNX3XnM/s640/SDC11568.JPG[/img]

Беше ни любопитно да видим къде се бяхме заблудили предишната вечер. Ето това е последната марка, при която се излиза на черния път:
 
[img]https://lh5.googleusercontent.com/-4J7UHgk-BM0/UN2xZrXNsBI/AAAAAAAADW0/I6RoSw1BGQM/s640/SDC11569.JPG[/img]

Тръгнахме пак по него, но видяхме, че всъщност маркировката остава по-надолу и слязохме там.
 
[img]https://lh6.googleusercontent.com/-fI5_mKtDe0Q/UN2xhEwMAhI/AAAAAAAADXE/8Y_pa6-eijc/s640/SDC11576.JPG[/img]

През пътеката, която минаваше през сечище, имаше доста клони, по пътя беше доста по-добре.
 
[img]https://lh4.googleusercontent.com/-gAcCViTqL6U/UN2xjDquy6I/AAAAAAAADXM/gdbCHA4Rn7U/s640/SDC11577.JPG[/img]

В крайна сметка и оттук излязохме на пътя покрай газопровода.

[img]https://lh4.googleusercontent.com/-1mipeHOxg_c/UN2xnvJ4mEI/AAAAAAAADXU/_XVhfDnkJ54/s640/SDC11584.JPG[/img]

Видяхме и табелите и маркировката, която снощи в тъмното бяхме подминали. 
Стигнахме до отклонението за хижата, този път знаехме къде да гледаме. :-)
 
[img]https://lh5.googleusercontent.com/-5V0itCr2dyY/UN2xveiy19I/AAAAAAAADXc/r6Fz25rS0JU/s640/SDC11600.JPG[/img]
 
[img]https://lh4.googleusercontent.com/-5F_srPUy9mk/UN2xzDU6rII/AAAAAAAADXk/qr1VCxWPO80/s640/SDC11602.JPG[/img]

Пред хижата похапнахме нещо средно между късен обяд и ранна вечеря.
 
[img]https://lh3.googleusercontent.com/-f-8geDO9u9g/UN2x9Oy1sGI/AAAAAAAADXs/8dZuDscqrro/s640/SDC11604.JPG[/img]

[img]https://lh4.googleusercontent.com/-XzPjn57oRmY/UN2x-YoFSyI/AAAAAAAADX0/f5fJCe-2f7Y/s640/SDC11605.JPG[/img]

И с това  мургашкото приключение завърши. :-)
Доста трудно беше, така че ако не беше Веско изобщо нямаше да успеем. :-) Пожелавам му някой ден да тръгне по Пътеката и да мине по тази маркировка. :-)
Брат ми заяви, че ако следващия път не съберем по-голяма група, той няма да маркира. :-(
Хм, загубих ценен кадър... дали да не помисля за увеличение на заплатите? ;-)[/quote]


[quote="Mariana1000"][b]Три месеца след Емине (3 ноември 2012 год, събота): Златна есен. Отново на хижа Лескова. Връх Бигла. Прекрасен старопланински залез за кой ли път и скара за пореден път. 

[i]“Успехът е способността да преминаваш от един провал към друг с ентусиазъм!”
Сър Уинстън Чърчил[/i][/b]

Есента почти беше минала, но мен не преставаше да ме гризе мисълта, че всъщност не сложих няколко марки точно там където бяхме загубили за малко маркировката. В резултат на което един петъчен ден с брат ми решихме да си довършим работата и в събота сутринта тръгнахме.
Този път поехме към село Огоя. Още като навлязохме в Искърското дефиле и видях, че ще имаме късмета да се разходим в един от най-хубавите моменти от есента, когато всичко е пъстро, а листата прозират под слънцето жълти и светещи. :-). 
В Огоя малко се заблудихме, защото не знаехме къде е отбивката за Лескова. Естествено с едно-две питания я намерихме, при внимателно вглеждане на един камък се виждаше почти заличена маркировка. Нищо чудно че я бяхме подминали. 
Нагоре успяхме да стигнем до някъде с колата, но пътя беше прекалено изровен, така че продължихме пеша. Направо ми спря сърцето от толкова красота и слънце. :-)

[img]https://lh5.googleusercontent.com/-1GGEFxXd5BM/UOXWO-Z0I8I/AAAAAAAADg8/pkzv28KOojw/s800/SDC11725.JPG[/img]
 
[img]https://lh5.googleusercontent.com/-YhTwRj2H6Rw/UOXWQFUHZNI/AAAAAAAADhE/jQ_KjtIF0UI/s800/SDC11726.JPG[/img]
 
[img]https://lh5.googleusercontent.com/-0mmXLbNj9lQ/UOXWRByXHYI/AAAAAAAADhM/Dar7JEwhMSw/s800/SDC11727.JPG[/img]
 
[img]https://lh6.googleusercontent.com/-8PuFVwmWFg4/UOXWSAwou_I/AAAAAAAADhU/gDuoyiRAx_o/s800/SDC11728.JPG[/img]
 
[img]https://lh5.googleusercontent.com/-6dMFD4vyMFI/UOXWTM3jyFI/AAAAAAAADhc/YBEjid2Sjd8/s640/SDC11729.JPG[/img]
 
[img]https://lh5.googleusercontent.com/-o6BzG8nJ4Xw/UOXWUWeCyII/AAAAAAAADhk/YODr9RcF_ac/s800/SDC11730.JPG[/img]
 
[img]https://lh5.googleusercontent.com/-aJ3iHS4gzZo/UOXWVhM9nSI/AAAAAAAADhs/uZrVcHWp3Jk/s800/SDC11731.JPG[/img]

[img]https://lh4.googleusercontent.com/-Nxl2TMbIyUc/UOXWXPreQqI/AAAAAAAADh0/6ETRHA7MHxQ/s640/SDC11732.JPG[/img]
 
[img]https://lh5.googleusercontent.com/-jEOMTMB40OI/UOXWaFBnCYI/AAAAAAAADh8/L5xbx2cSSMw/s800/SDC11733.JPG[/img]
 
[img]https://lh3.googleusercontent.com/-xQtpK1GnpjQ/UOXWb-UW-MI/AAAAAAAADiE/wA4iJQtw9JA/s640/SDC11734.JPG[/img]
 
[img]https://lh5.googleusercontent.com/-oaWsxOnEzJ8/UOXWc4p8orI/AAAAAAAADiM/LoERYq4Afe0/s800/SDC11735.JPG[/img]
 
[img]https://lh5.googleusercontent.com/-P0jubm7RHrk/UOXWd_EsnYI/AAAAAAAADiU/j1-vdyG8To4/s800/SDC11740.JPG[/img]
 
[img]https://lh3.googleusercontent.com/-4b_4rtQcu2Q/UOXWgUr418I/AAAAAAAADic/TtrduNe774w/s640/SDC11742.JPG[/img]
 
[img]https://lh5.googleusercontent.com/-pJIV-tqaR3M/UOXWhR-StMI/AAAAAAAADik/YFR3DNvhWCI/s800/SDC11743.JPG
 
[img]https://lh6.googleusercontent.com/-Ju_7l44Xch0/UOXWidon0PI/AAAAAAAADis/ZrXGojQ3gtA/s800/SDC11744.JPG[/img]
 
[img]https://lh4.googleusercontent.com/-BdfbM6i626E/UOXWjdP9IMI/AAAAAAAADi0/kzM52ZPNFo4/s800/SDC11745.JPG[/img]

Ето това са едни ябълки, които ме зарадваха, но се оказаха страшно стипчиви и дори аз се отказах да ги ям. :-)
 
[img]https://lh4.googleusercontent.com/-2DPSozYgnHg/UOXWqOkKCpI/AAAAAAAADi8/NSS4L45DC7Q/s800/SDC11746.JPG[/img]
 
[img]https://lh6.googleusercontent.com/-bAp-AC_UR9g/UOXWreYHB0I/AAAAAAAADjE/PTX5wToZKa8/s640/SDC11749.JPG[/img]
 
[img]https://lh5.googleusercontent.com/-XvmBGBUO0aA/UOXWuJeHwCI/AAAAAAAADjM/YVk1wdoat1w/s640/SDC11752.JPG[/img]
 
[img]https://lh4.googleusercontent.com/-TK3ZCZzQXJU/UOXWvBBuLJI/AAAAAAAADjU/w_Dl2nt_C4c/s800/SDC11754.JPG[/img]

От време на време имаше маркировка, но се оказа че сме изпуснали мястото, където пътеката се отклонява от пътя и продължихме по него. Мисля, че нямаше да спестим много време, особено като се има предвид, че не знаехме какво е състоянието на пътеката, а по пътя се вървеше лесно.
По-късно от едни хора, които срещнахме при хижата, разбрахме, че отбивката е била на мястото, където пресякохме реката. Мислехме на връщане да разузнаем пътеката, но беше тъмно и нямаше как да рискуваме. Остана за следващия път. :-)
Даже на едно място освен синя видяхме от жълто-червената маркировка. Стана ми много чудно защо е там и наистина трябва пак да отидем и да проучим коя пътека и маркировка накъде води.
 
[img]https://lh6.googleusercontent.com/-yAzGjJ0g5sI/UOXWxKtcfsI/AAAAAAAADjc/hJxHFMPwgZw/s800/SDC11755.JPG[/img]

В хижата беше пълно, хората си приготвяха обяда и решихме да не стоим много. Само си наляхме вода.
Над хижата извадих боята и четките. Бях обещала на Стефан, че този път няма да боядисва, само ще ме придружава, но той доброволно взе едната боя, не можех да се боря с него за да му я взема, нали? ;-)  
Повторихме една-две маркиза да си припомним как става и тръгнахме. Стефан предлагаше да спим на Белева поляна при ловджийското чакало. Аз нямах спомен къде е и колко път има до него, но се съгласих. :-)
Доста път ни чакаше на другия ден. :-)
 
[img]https://lh4.googleusercontent.com/-WUau_jcbTog/UOXXAIBeioI/AAAAAAAADjk/Bs1MRYhPu9c/s800/SDC11759.JPG[/img]

Излязохме на пътя за билото, много ми се искаше да отида до оброка „Св. Дух”, както си бях обещала, но нямаше никакво време. :-( 
 
[img]https://lh6.googleusercontent.com/-zsy8wgIOEJk/UOXXBlDeksI/AAAAAAAADjs/7YR9eWwuND0/s800/SDC11760.JPG[/img]

Тръгнахме към връх Бигла. 
 
[img]https://lh3.googleusercontent.com/-BMQAboFix8U/UOXXC5QWK-I/AAAAAAAADj0/4lRbxOMdYrk/s800/SDC11761.JPG[/img]

Струва ми се, че тези табелки започнаха да ми омръзват вече. ;-)
 
[img]https://lh3.googleusercontent.com/-eYxfxc9F9pk/UOXXD_nKbfI/AAAAAAAADj8/43i1GiP2b4E/s800/SDC11763.JPG[/img]
 
[img]https://lh3.googleusercontent.com/-JAOKpzvxGGI/UOXXFBeBUtI/AAAAAAAADkE/sQB6UjFSVJY/s800/SDC11765.JPG[/img]

Тук нямаше много какво да правим, освен да вървим и да се наслаждаваме на гледките. И да пъшкаме под тежките раници. :-(
Още повече, че нашето беше храна носи, гладен ходи. ;-)
 
[img]https://lh6.googleusercontent.com/-Qmq1ufVA0SU/UOXXIA3Ug6I/AAAAAAAADkM/9db1EevghIc/s800/SDC11767.JPG[/img]

Като влязохме в гората повтаряхме тук там по-избелелите марки.
 
[img]https://lh3.googleusercontent.com/-1bnFsZlGipI/UOXXOGjlCHI/AAAAAAAADkU/s4lJxuHLi5Q/s800/SDC11770.JPG[/img]

[img]https://lh5.googleusercontent.com/-NcskG5IDWrU/UOXXPIMnLjI/AAAAAAAADkc/hnXW4MHCz8Q/s800/SDC11772.JPG[/img]
 
[img]https://lh3.googleusercontent.com/-qYY0-TdAnxA/UOXXQXwA5II/AAAAAAAADkk/i6BuYMVjGP4/s800/SDC11773.JPG[/img]

Стигнахме до Белева поляна, където започнахме да мислим – да продължаваме ли или да спим тук. Имаше още време да повървим, но пък от друга страна с тежките раници щяхме да се изморим много. Идеята беше на другия ден да ги оставим тук, да стигнем докъдето можем и на връщане да си ги приберем. 
Все пак трябваше да продължим още малко, но натежа огнището и скарата, които имаше. А носехме разни неща за цър-пър. :-)
Лакомията не води до нищо добро, ненапразно е един от смъртните грехове. ;-)
Така останахме на Белева поляна.
 
[img]https://lh5.googleusercontent.com/-JSom3VC7VvA/UOXXTDz_TTI/AAAAAAAADks/EbovckcIs3w/s800/SDC11774.JPG[/img]
 
[img]https://lh3.googleusercontent.com/-MepvhvtEVJc/ULwUmNsGO_I/AAAAAAAADkw/62EJxqP93jU/s800/SDC11775.JPG[/img]

Докато се помотахме, докато събрахме клони за огъня и дойде поредния красив старопланински залез. Ей, и те ми поомръзнаха, искам пак морски изгрев! ;-)
 
[img]https://lh3.googleusercontent.com/-5uM6wUmG_jY/UOXXYcU89_I/AAAAAAAADk4/TYbFM5oojPI/s800/SDC11777.JPG[/img]

Красив, красив, колко да е красив? На мен едното ми око беше в залеза, но другото не изпускаше карначетата. ;-)
 
[img]https://lh5.googleusercontent.com/-Cqzgl1KZ8RY/UOXXqNO7yZI/AAAAAAAADlA/EoOVTNZY3Kg/s800/SDC11782.JPG[/img]
 
[img]https://lh3.googleusercontent.com/-ATXWlpI6bgA/UOXXrVd890I/AAAAAAAADlI/wKx-OzizVEQ/s800/SDC11783.JPG[/img]
 
[img]https://lh4.googleusercontent.com/-_UsUDd4p4es/UOXXs6H33pI/AAAAAAAADlQ/JHbvZOGPUdE/s800/SDC11785.JPG[/img]

Избрахме си място за нощувка в долната част на поляната, където вятъра беше по-слаб. Първоначално брат ми се опита да ме накара да отида да спя поне на 100 метра от него за да свиквам да не ме е страх, но видя че няма как да стане и се отказа. Че на мен и десет метра ми бяха много. :-) 
Гледахме звездите, после изгря и луната. :-)
Стана досущ като в стиховете на Ботев:
„Настане вечер - месец изгрее, 
звезди обсипят сводът небесен; 
гора зашуми, вятър повее, 
Балканът пее хайдушка песен!”[/quote]

[quote="Mariana1000"][b]Три месеца след Емине (4 ноември 2012 год., неделя): Оградата на ДДС-то е станала по-дълга. Всички пътища водят към Белия камък. Кой трябваше да вземе храна? Глад и жажда морят туристите. Ядене на шипки и зелени къпини. Двама глупави туристи се възползват от подновената маркировка.[/b]

[b][i]Пътят, по който не поех
Два пътя в леса разделени видях,
ала не можех да тръгна по двата. 
Бях пътник единствен, там дълго стоях,
единия с поглед надолу следях 
гръб как извива навътре в гъстака.
Тръгнах по другия. Тъй избор почтен 
и с повече право сторих навярно.
Той искаше работа - цял затревен,
па макар и пътят им общ до тоз ден 
за тях да се беше грижил по равно. 
Еднакви лежаха оназ сутрин там 
в листа пожълтели, без стъпки тъмни.
О, за друг ден оставих първия. Знам,
че пътят до път води винаги. Сам 
не вярвах обаче, че ще се върна.
Това ще разказвам с въздишка за тях,
щом минат години и се изгубят.
Два пътя веднъж разделени видях
и по-запустелия аз си избрах, 
а това промени всичко друго.

Робърт Фрост[/i][/b]

На сутринта ме беше яд, че не спах в чакалото. Вятърът ме буди на няколко пъти, като първия път направо си изкарах акъла от това, че ми се мърда качулката на бивак сака. :-(
Все пак спах на разстояние от Стефан. ;-)
 
[img]https://lh6.googleusercontent.com/-EQ1f9POtMHQ/UOXXtzZVaRI/AAAAAAAADlY/SESVXxATqTc/s800/SDC11788.JPG[/img]

Беше още тъмно като се събудихме, но докато оправихме багажа и скрихме раниците в едни храсти небето стана розово. Ха, точно както в древногръцките митове, където Еос (Зората) винаги е розовопръста. :-)

[img]https://lh4.googleusercontent.com/-UY-fC4-mEtc/UOXXukT8QNI/AAAAAAAADlk/eWU1VTUOadk/s800/SDC11794.JPG[/img]
 
[img]https://lh3.googleusercontent.com/-Xu3OmzzFYcg/UOXXvk0PV9I/AAAAAAAADlo/waOu3q_oCFM/s800/SDC11795.JPG[/img]

Качихме се на върха, но времето не беше очакваното, откъм Мургаш прехвърляха мъгли.
 
[img]https://lh4.googleusercontent.com/-jKp2WsavSuU/UOXXxLdmNHI/AAAAAAAADlw/Mhj8UQ1k0Es/s800/SDC11798.JPG[/img]

В гората пак беше красиво, но без слънце листата не светеха така както вчера.
 
[img]https://lh3.googleusercontent.com/-Ag0E3SYZrqE/UOXX0vqjqtI/AAAAAAAADl4/1IUCD2EKF4U/s800/SDC11801.JPG[/img]
 
[img]https://lh5.googleusercontent.com/-2ODIkZlb__k/UOXX1p7BdHI/AAAAAAAADmA/nzWwpS6kMcE/s800/SDC11803.JPG[/img]

Ето го и Мургашът, вече доста по-близо:
 
[img]https://lh3.googleusercontent.com/-QmJFOxCia1E/UOXX7ZkYzJI/AAAAAAAADmI/f1pmJPWv0HA/s800/SDC11806.JPG[/img]
 
[img]https://lh3.googleusercontent.com/-q7SywK5lnDE/UOXX8qfvEcI/AAAAAAAADmQ/5Xl-qYpCO7s/s800/SDC11808.JPG[/img]

След това открито място беше отсечката, където загубихме маркировката и където си казах, че ще се върна някой ден с боя. И от няма нищо произлязоха три ходения. Понякога не знам кога да спра. :-(
А най-смешното е, че пак не маркирахме точно това място, а го оставихме за на връщане. Същото направихме и преди това с отсечката, където пък Стефан се беше объркал и искаше най-много нея да маркира. :-) 
И така стигнахме до газопровода, където сложихме табелка, която намерих още сутринта в едно сечище полузаровена в земята и мъкнах до тук за да я използвам на някое важно място. :-) 
Малко импровизирано стана, защото не носехме чук и пирони този път. :-)
 
[img]https://lh4.googleusercontent.com/-eiw1KGaMAUQ/UOXX-OFSZ_I/AAAAAAAADmY/p68LcQJunR4/s800/SDC11809.JPG[/img]
 
[img]https://lh3.googleusercontent.com/-vZPzAGoopwc/UOXaoQ74phI/AAAAAAAADnM/0TunqRBvMfg/s800/SDC11820.JPG[/img]
 
[img]https://lh4.googleusercontent.com/-_nYcc-Egza0/UOXapf1t0gI/AAAAAAAADnU/s6a1K00NggE/s800/SDC11823.JPG[/img]

Тук трябваше да тръгнем обратно, но Господ като реши да накаже някой първо му взема акъла, така че продължихме. :-)
Минахме малката полянка преди Белия камък. Междувременно от мъгливото време не беше останало и следа. 
 
[img]https://lh4.googleusercontent.com/-XJKB6RafU0s/UOXaR8NjVwI/AAAAAAAADms/wPpTupYWdyw/s800/SDC11811.JPG[/img]
 
[img]https://lh5.googleusercontent.com/-OpE5TbiORG4/UOXaTPQzYQI/AAAAAAAADm0/tfNHPaR--V4/s800/SDC11812.JPG[/img]

В 12 и половина благополучно за пореден път се озовахме на Белия камък. Вече имам чувството, че пъпа ми е хвърлен там. :-)
 
[img]https://lh5.googleusercontent.com/-Na7Is1CDcCE/UOXaUIMXmQI/AAAAAAAADm8/USfg16E-rDY/s800/SDC11815.JPG[/img]

Направихме си обща снимка, ако не на най-високата (каквато традиция имахме), то на най-далечната точка от похода.
 
[img]https://lh5.googleusercontent.com/-pSHaVdPY1kc/UOXaVMIXl-I/AAAAAAAADnE/fhhQmoLAOaU/s800/SDC11818.JPG[/img]

Установихме, че при толкова храна, която мъкнахме вчера, никой не се е сетил да сложи в раничката поне един бисквити. Изрових две ябълки и ги изядохме, но си беше почти безмислено, освен за да спестим малко вода, защото и тя свършваше. Помислихме да отидем до Чешковица или поточето към х. Мургаш, но решихме вместо това да побързаме по обратния път.
Все пак за един ден никой не е умрял от глад и жажда... или поне аз не знам. ;-)
Въпреки това не си строшихме краката от бързане щом се спирахме и за снимки. :-)
 
[img]https://lh3.googleusercontent.com/-9qDjrBF8nRU/UOXaqfQcfxI/AAAAAAAADnc/mjry2kb00aY/s800/SDC11825.JPG[/img]
 
[img]https://lh5.googleusercontent.com/-2naCaa7be1o/UOXarQm62TI/AAAAAAAADnk/Y-l5qoHTFhs/s800/SDC11827.JPG[/img]
 
[img]https://lh4.googleusercontent.com/-AlCC26BOC9g/UOXavLL2GkI/AAAAAAAADns/UhEG0N6W5DQ/s800/SDC11829.JPG[/img]

Успяхме даже и да загубим пътеката в папратта, при положение, че бяхме минали оттук няколко часа по-рано. :-)
А беше вече много по-различно. Слънчево, слънчево... 
 
[img]https://lh6.googleusercontent.com/-JsHaqNatBT0/UOXawUT3lmI/AAAAAAAADn0/wMgeKowiILk/s800/SDC11831.JPG[/img]
 
[img]https://lh4.googleusercontent.com/-BTT1o4-T6QY/UOXa3uIUybI/AAAAAAAADn8/xh02wHijj2A/s800/SDC11832.JPG[/img]
 
[img]https://lh5.googleusercontent.com/-PFwtWUZFsyc/UOXa47SY2KI/AAAAAAAADoE/qL2sigEXc1M/s800/SDC11834.JPG[/img]
 
[img]https://lh4.googleusercontent.com/-2NJI75rownk/UOXa51uv3LI/AAAAAAAADoM/Ld8fQ8RmEu8/s800/SDC11835.JPG[/img]

За съжаление много бяхме закъснели. Край оградата на ДДС-то ми се наложи да полегна малко, цял ден не бяхме яли, а и вода почти не бяхме пили. 
Като излязохме на поляните преди връх Белева поляна ми светна пред очите. Сигурно от поредния красив старопланински залез. ;-)
 
[img]https://lh5.googleusercontent.com/--QxGgwF4uQY/UOXbD8hgdQI/AAAAAAAADoU/n4WIFDyECnQ/s800/SDC11838.JPG[/img]

Тук вече почнахме да ядем шипки и зелени къпини. Особено последните много добре ми дойдоха, защото почти престана да ми се пие вода. :-)
На върха слънцето залезе. Стигнахме до раниците си точно навреме.
Макар и да може да се поспори за това какво значи „навреме” ;-)
В конкретния случай навреме означаваше шест и половина. :-)
 
[img]https://lh3.googleusercontent.com/-RlBVtS6fxpg/UOXbE57y77I/AAAAAAAADoc/4fJXByb5Jic/s800/SDC11839.JPG[/img]

Повече от това нямаше как да замръкнем, така че хапнахме и почти допихме водата. За щастие имахме и по един домат, а той много помага при жажда, особено като си го оставиш за накрая.
После на челници се добрахме до хижата за около час и половина. Така че бяхме и първите туристи, които се възползваха от подновените марки предишния ден. :-) Не знам после какво ще стане, но много хубаво лъщяха на светлината на челниците тогава и лесно се забелязваха и следяха.
Колкото и да е нескромно си захвалих на няколко пъти, че съм помогнала, та ако ще и да е на себе си. :-)
Което би доказало, че нямам много акъл, ако това вече не стана ясно още като решихме да стигнем до Белия камък, вместо да се върнем в нормално време. :-)
На хижата нямаше никой, беше неделя вечер и ловците си бяха тръгнали, също и туристите, които срещнахме предния ден и ни казаха, че ще спят в хижата.
Нормално, все пак беше почти осем и половина.
 
[img]https://lh4.googleusercontent.com/-thpglOoPyZM/UOXbGKfCvbI/AAAAAAAADok/Jm8e4qsatcc/s800/SDC11842.JPG[/img]

Толкова бях жадна, че забравих за чешмата под навеса и се юрнахме надолу по стъпалата да си налеем вода.
 
[img]https://lh4.googleusercontent.com/-Ixuzd6lBod8/UOXbHlv8aTI/AAAAAAAADos/mLvB3n-8U04/s800/SDC11843.JPG[/img]

Много сладка вода! Жалко че беше ледено студена и не можех да изпия цялото шише, както ми се искаше.
Поседнахме, пак ядохме, пихме колкото можахме и слязохме по пътя. Дори и на тъмно нямаше къде да се загубим.
После беше гадно за Стефан, защото трябваше да шофира след дългия ден, но всъщност стигнахме до София по-бързо, отколкото си мислех. Беше късно и почти нямаше други коли.[/quote]


[quote="Mariana1000"][b]5 месеца след Емине: ЕПИЛОГ[/b]

Днес пред мен има един дневник, папка със снимки и този пътепис.
И спомените, разбира се.
Както и знанието, че човек може да се надскочи.
Способността да ям цял шоколад.
Неспособността да рева за глупости дори когато го искам.
Една цяла първа страница в дневника с благодарности към всички, които ми помогнаха по Пътя, все едно някога бих ги забравила.
Нови приятели.
Три камъчета.
И една планина в нейната цялост.
Разумът ми казва, че има още много неизбродени пътеки, че има Е4 и Е8, че в България има близо 40 планини.
Но сърцето ми все още е в Балкана, то взема камъче от Ком и го хвърля в морето, яде къпини, мечтае пред Лескова, слуша древни хитове на Дерменка, качва един паскал и слиза една витиня, снима се на Вежен и яхва Старопланинското конче, бори се с ветрогенератори, пие студена изворна вода, спи под едрите звезди на Добрила, крачи в мъглата към Ботев, бяга от гръмотевични бури и прескача паднали дървета, стои пред гроба на Раковски, среща добри хора и се разделя с тях, смее се, плаче, страда, радва се, търпи болка, глад, студ и жега, изморява се и си почива, тъжно е на Левски и щастливо на Тъжа...
Ах, сърцето ми... една част от него остана там и винаги ще ме вика да се върна.
Драги читателю, ако твоето сърце в този момент плахо прошепва или от няколко години ти крещи „Тръгни по Пътеката”, послушай го. 
Изживей приключението Ком- Емине и знай, че колкото и да вложиш, каквото и да дадеш, планината ще ти го върне стократно.
Не мога, а може би и не искам да намеря думи, с които да завърша пътеписа си. Затова ще взема назаем от човека, който много е обичал Стара планина и е написал най-хубавите си стихове за нея – Дядо Вазов.

СПОЛАЙ

Прощавай, планина зелена,
ти, пазво горска и засмена:
отивам, сбогом веч остай!
За толкова цветя и песни,
мечти и блянове чудесни,
за толкоз дарове: сполай!
 
Бъди сe красна, сe тъй дива...
И твойта самота еклива
тревога зла да не познай.
Живях и ази без тревога
у теб, в съседството на бога,
по твойте върхове: сполай!
 
Изпитах прясно вдъхновенье
и ново в тебе наслажденье -
тям споменът ще вечно трай.
На теменужката шарът й,
на твойта чубрика дъхът й
в душа отнасям аз. Сполай!
 
В мирът на твоята природа
вкусих от хубост и свобода
станaх поет пак в твоя рай,
и връщам се в света коварен
прегънат oдве, претоварен
със песни, здравие... Сполай!


[b][size=24]КРАЙ[/size][/b][/quote]


